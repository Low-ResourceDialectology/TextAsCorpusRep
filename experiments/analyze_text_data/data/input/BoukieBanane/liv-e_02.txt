1 
 LIV-E NIMERO 2  
 
ENN TA SENN DAN VID  
TRAZEDI MAKBES  
LAMOUR PERDI, LAMOUR GAGNE  
LIMEMSA  
PSOM POU 3EM MILENER  
PREZANTE PAR DEV VIRAHSAWMY  
 
©INSTITUT CARDINAL JEAN MARGEOT (ICJM) ; 1, Celicourt Antelm Street, Rose Hill,  Maritime Republic of 
Mauritius.  
PREFACE  
For most Mauritians, Mauritian Creole is a non -language, a patois, some form of broken French. For me it is 
my mother tongue (first language), the language I heard when I was still in my mother’s womb for it was 
the language my parents u sed. For over half a century, I have researched the language and used it with my 
wife, children and grandchildren. It is the medium of my creative writing – thousands of poems, dozens of 
plays and short stories, several novellas and novels (My complete wor ks can be accessed free of charge at 
https:// boukiebanane.com. ) My second language is English, another creole language and through 
translation of religious and lay literature, I strive to show that my mother tongue is fit to express world 
literature – the Bhagavad -Gita, the Bible and the Holy Koran, Shakespeare, Molière, Blake, Keats etc. Enjoy 
this sample of world literature in our de facto national language and the future de jure national language to 
be known as Morisien (Mauritian)  together with 3 creati ons. 
NOT LOR GRAFI  
Si dan grafi Franse ena let silansie kouma <e> final dan ‘boire’, ‘heure’, ‘guerre’ ets., dan grafi Morisien 
peyna let silansie: ‘ser’ (expensive) ek ‘sere’ (tight); ‘las’ (loose) ek ‘lase’ (shoelace) etc.  
Dan grafi Franse <s> ou <t> li souvan silansie: ‘bas’, ‘bat’, ‘las’, ‘bout’ etc. Dan grafi Morisien <s> ek <t> final 
zot pa silansie: ‘ba’ (kiss); ‘Bas!’ (Ase!); ‘bat’ (pingpong bat); ‘la’ (here); ‘las’ (loose) etc.  
Parey pou <r> dan ‘chanter’ ousa ‘manger’. An Morisien <r> pa silans ie: ‘manze’ (food); ‘manzer’ (eater); 
sante (song); ‘santer’ (singer) etc.  
Pou endik nazalizasion enn vwayel, nou koste <n> ar li: <a> vinn <an>  (ban, dan, fanfan) ; <o> vinn <on>  
(bon, don, fon, gon) ; <e> vinn <en>  (ben, den, fen, gen, len, nen) . 
Vwayel n azal + n donn: bann, kann, pann, zann; bonn, donn, konn, zonn; denn, genn, penn, renn ets.  
 

2 
 KONTENI /CONTENTS  
ENN TA SENN DAN VID  
TRAZEDI MAKBES  
LAMOUR PERDI, LAMOUR GAGNE  
LIMEMSA  
PSOM POU 3em MILENER  
 
ENN TA SENN DAN VID  
W. SHAKESPEARE  
(MUCH ADO ABOUT NOTHING)  
BANN PERSONAZ  
DON PEDRO, PRENS ARAGON  
DON JONN, DEMI -FRER PRENS ARAGON  
KLODIO, ENN ZENN SENIER DAN FLORANS  
BENEDIK, ENN ZENN SENIER DAN PAJOUA  
LEONATO, GOUVERNER MESINA  
ANTONIO, ENN VIE BONOM, FRER GOUVERNER MESINA  
BALTAZAR, SERVITER DON PEDRO  
BORATIO EK KONNRAD, KONPLIS DON JONN  
PER FR ANNSIS  
DOGBERI, SERZAN LAPOLIS  
VERZES, ADZWEN DOGBERI  
ENN MAZISTRA (SEXTONN)  
ENN BOY  
IRO, TIFI LEONATO  
BEATRIS, NIES LEONATO  
MARGARET EK IRSIL, SERVITER IRO  
MESAZE, BANN POLISIE, SERVITER, ETS.  
LANDRWA: MESINA  
 
AK I SENN I  
Divan lakaz Leonato  
Leonato (Gouverner Mesina), so tifi Iro, so nies Beatris ek enn mesaze rantre.  
LEONATO  
Dapre sa let la, Don Pedro, Prens Aragon, pe ariv Mesina tanto.  
MESAZE  
Li pre pou arive. Li ti detrwa mil depi isi ler mo ti kit li.  
LEONATO  
Komie dimoun ki nou kone fin n zwenn lamor dan sa batay la?  
MESAZE  
Detrwa. Zis detrwa. Ti dimoun.  
LEONATO  
Enn laviktwar, li de fwa pli gran kan tou solda retourne vivan. Dapre sa let la Don Pedro finn donn enn zenn 
senier Florans ki apel Klodio enn meday merit.  
MESAZE  
Li merite. Don P edro ena rezon. Malgre so zenes li finn fer mirak - enn annyo ar leker lion. Pa dimann mwa 
explik ou ki manier li'nn fer plis ki ti kapav kwar.  
 
LEONATO  
3 
 Li ena enn tonton isi dan Mesina ki pou extra kontan.  
MESAZE  
Mo finn fek al kit let kot li. Bel kontantman! Telman, ki larm dan lizie mouy so boner.  
LEONATO  
Li ti plore?  
MESAZE  
Wi, vot e xelans.  
LEONATO  
Bonte natirel so gargoulet kase. Sa li enn sign senserite. Preferab larm -de-zwa, ki lazwa dan larm lezot.  
BEATRIS  
Eskiz mwa. Eski Sir Granlagelli finn retourne vivan?  
MESAZE  
Mamzel, mo pa konn person apel koumsa. Mo pa kwar ki parmi bann sef ti ena sa dimoun la.  
LEONATO  
Kisannla to pe dimande Beatris?  
IRO 
Mo kouzinn pe rod nouvel Sir Benedik Pajwa.  
MESAZE  
An li! Li finn retourne. Fit kou ma bontan.  
BEATRIS  
Parye li finn fini kol so lafis partou, pe met paryaz, fer so vantar deklar gran tirer. Komie li finn avoy manze 
dan lager? Plito komie li finn touye? Mo ti promet pou manz tou seki li touye.  
LEONATO  
Beatris, ase manz krann. Pa bliye Sir  Benedik li'si li enn gran manzer krann.  
MESAZE  
Mamzel, sa misie la finn ranz bannla zot kari dan sa lager la.  
BEATRIS  
Kan manze gate li konn met lasos. Li enn gran rapas, enn soset Arab.  
MESAZE  
Enn gran solda sirtou, mamzel.  
BEATRIS  
Enn solda sirtou mamze l! Kan li pou vinn enn solda sirtou misie?  
MESAZE  
Enn solda misie, enn solda zom ranpli ar bon zafer.  
BEATRIS  
Anbon! Finn fer ranplisaz! Enn zom farsi. Alala fars!  
LEONATO  
(ar mesaze)  
Pa pran kont! Ant mo nies ek Misie Benedik ena enn lager koze permanan. Sak fwa zot zwenn, zot fer satini 
laservel.  
BEATRIS  
Fode ena laservel pou fer satini. Dernie fwa mo ti bat lamok. Senn lor senn dan vid. Kisannla so nouvo 
kopen? Sak plenn -linn li gagn enn nouvo.  
MESAZE  
Pa vre!  
BEATRIS  
Pa vre? Li sanz lamitie kouma li sanz simiz. Kouma lamod sanze, li'si li sanze.  
MESAZE  
Mo konpran aster! Misie la so nom pa dan ou dayri.  
BEATRIS  
Non! Bondie mersi. Si li ti dan mo dayri mo ti pou bizen met dife dan mo biro. Ki nouvo zenn gran lagel pe 
swiv li pou al pikt et dan lanfer?  
MESAZE  
4 
 Li ek Sir Klodio zot toultan ansam.  
BEATRIS  
Ayo Bondie! Li pou anpandan ar li kouma enn lagign. Ou ramas li kouma ramas pis kan frekant lisien. Senier -
Mari -Zozef protez Sir Klodio. Pa les li ramas Maledik. Sinon li fini net.  
MESAZE  
Mamzel! Zame mo pou rod sikann ar ou.  
BEATRIS  
Misie! Ou bien malen.  
LEONATO  
Twa, zame to pou ramas Maledik, Beatris?  
BEATRIS  
Non tonton. Mo pa fol.  
MESAZE  
Tansion! Don Pedro finn arive.  
Don Pedro, Sir Klodio, Sir Benedik, Baltazar ek Don Jonn rantre  
DON PEDR O 
Mo bon Sir Leonato, ou bien prese pou vinn zwenn traka.  
Dabitid nou evit lamerdman, me ou, ou galoupe vinn kot mwa.  
LEONATO  
Zame lamerdman finn vinn kot mwa degize kouma ou mo Prens. Kan traka pa la, jalsa ki la. Me kan ou pou 
kit mo lakaz, sa enn lot koze: jalsa ale, traka vini.  
DON PEDRO  
Me ou kontan pran traka lezot. Ou tifi sa. Mo ena rezon?  
LEONATO  
Dapre so mama, wi.  
BENEDIK  
Ou ti per lot zafer, Sir Leonato?  
LEONATO  
Non, Sir Benedik. Enn sans sa lepok la ou ti ankor enn baba, sankwa bel traka!  
DON PEDRO  
Enn gorl lor twa Sir Benedik... To pa trouve mamzel la resanble so papa. Mamzel ou portre ou papa.  
BENEDIK  
Mem li resanble so papa zame li pou a xepte latet so papa lor so prop zepol. Seve blan! Labarb!  
BEATRIS  
Komik! Mari komik Sir benedik. Ou zaze, zaze, zaze, personn pa ekoute.  
BENEDIK  
Ayaya! Ledi Mepriztou. Ou ankor vivan?  
BEATRIS  
Mepriztou zame pou mordefen tanki Sir Benedik dan leparaz. Mekpriztou fer nasta lor ou latet. Kouma ou 
koste, Bonmanier koumans boude.  
BENEDIK  
Bonmanier  finn vinn transfiz!.. . Bann zoli fam grene kan mo pase. - Apart ou bien sir -. Mo sagren zot. Peyna 
plas pou zot dan mo leker.  
BEATRIS  
Enn sans pou nou. Sinon ti pou ena enn galan kolan kouma lakol zak. Bondie gran! Sans mo parey kouma 
ou. Mo prefer ekout  mo lisien zape ar lalinn ki tann enn boug fer serman li kontan mwa.  
BENEDIK  
Bondie prezerv ou tanperaman. Sa omwen pou anpes enn bon dimoun gagn grife lor figir.  
BEATRIS  
Me si so figir kouma ou, grife kapav amelior so bote.  
BENEDIK  
Zaza, zaza, zaza! Lalang peyna lezo.  
BEATRIS  
5 
 Vomie lalang peyna lezo ki latet peyna servo.  
BENEDIK  
Ayo! Si mo seval ti galoup osi vit ki ou lalang mo ti pou gagn lekours Medenn. Me pa fer nanye. Bondie 
protez ou malang... pardon... lalang.  
BEATRIS  
Samem so manier. Bez koutp ie kouma bourik!  
DON PEDRO  
Zero partou!... Sir Klodio, Sir Benedik, mo bon kamwad Sir Leonato finn envit zot'si. Mo dir li nou pou res 
omwen enn mwa. Li dir li priye ki nou gagn lokazion res pli lontan. Li pa enn ipokrit. Li panse seki li dir.  
LEONATO  
Paro l done, parol sakre! Don Jonn les mo swet ou bienveni. Aster ki ou ek ou frer, Don Pedro, finn 
rekonsilie, li mo devwar servi ou kouma mo servi ou frer.  
DON JONN  
Mersi. Enn sel mo: mersi.  
LEONATO  
Senier Prens al divan, ou.  
DON PEDRO  
Non , Sir Leonato. Nou m ars ansam.  
(Zot tou, apart Klodio ek Benedik, sorti)  
KLODIO  
Benedik, to finn get tifi Sir Leonato?  
BENEDIK  
Mo pa finn get li, mo finn trouv li.  
KLODIO  
Kouma to finn trouv li? Li pa enn zoli pies?  
BENEDIK  
Eski to'le mo reponn twa fran -fran ousa kouma mo kontan; savedir kouma kikenn ki kontan bros latet bann 
femel.  
KLODIO  
Donn mwa enn repons fran ek onet.  
BENEDIK  
Bon! Mo kwar li tro kourt pou enn gran konpliman, tro bren pou enn konpliman kler, tro tipti pou enn bel 
konpliman. Enn ti remark: si li ti enn lot ki seki li ete li ti pou mari rann me kouma li ete seki li ete mo pa 
trouv li zoli.  
KLODIO  
Mo pa pe badine. Dir mwa vre -vre ki to evaliasion.  
BENEDIK  
To pe rod enn zis pri pou aste li?  
KLODIO  
Enn bizou parey peyna pri.  
BENEDIK  
Kapav aste li ar so k ofre. Me dir mwa to pe koz serye? Ousa to pe rod sikann, manz krann, tir lay, rod lipou 
poul? Koze, lor ki ton to'le sante.  
KLODIO  
Samem pli zoli tifi mo lizie finn zwenn.  
BENEDIK  
Get sa matlo! Mo pa miyop, mo pa bizen linet. Me kot to trouv so zoli. So ko uzinn wi. Si li pa ti enn siklonn li 
ti pou pli zoli ki tifi Leonato parey kouma flanbwayan pli zoli ki lastron. E! Mo espere to pa pe gagn for anvi 
marye?  
KLODIO  
Si Iro a xepte vinn mo fam, san tike, mo plonze.  
 
BENEDIK  
6 
 Pappa o! Ki pe ariv nou douniya? Viv  selibater! Omwen li kapav sort par laport san per ki enn maron rant 
par lafnet? To pe rod lagratel. Met likou lor biyo e atann lars la tonbe ar plezir. Mari!... Don Pedro pe rod 
twa.  
Don Pedro rantre  
DON PEDRO  
Ki kouchou -kouchou finn tini -tini zot deryer?  Leonato pe atann zot.  
BENEDIK  
Rann mwa enn servis, O mo Prens. Obliz mwa koze.  
DON PEDRO  
Benedik, mwa to Prens donn twa lord.  
BENEDIK  
Sir Klodio, to'nn tande? Lor gard sekre pe'na mo segon. Me la! Mo Prens finn donn mwa lord. Lord enn 
Prens... Gran -nwar la amoure. Ar kisannla? So repons bien kourt. Kourt kouma Leonato so tifi kourt.  
DON PEDRO  
Vremem sa Klodio? To konn swazir.  
KLODIO  
Ou pe dir sa pou ris mo lakord.  
DON PEDRO  
Mo senser. Parol!  
KLODIO  
Mo'si mo senser. Parol!  
BENEDIK  
Mo'si parey.  
KLODIO  
Mwa mo santi mo kontan li.  
DON PEDRO  
Mwa mo kone li enn bon tifi.  
BENEDIK  
Mwa mo ni santi kifer bizen kontan li, ni kone si vremem li bon. Mo kwar seki mo kwar. Tortir pa pou sanz 
mwa.  
DON PEDRO  
Pa kapav fer enn aveg apresie bote enn fler.  
KLODIO  
Sirtou si so servo dan so bavant.  
BENEDIK  
Enn fam ti donn mwa lavi. Mo dir li mersi. Li ti nouri mwa, okip mwa. Mo redir li mersi, boukou mersi. Me 
sa pa vedir ki mo pou les enn bos pouse lor mo fron, soufle bigoul dan vid. Bliye! Parski mo pa'le fer zot 
ditor pa fer zot konfians, mo prefer fer mwa dibien fer momem konfians. Donk, finalman - pou mo pa fini - 
mo pou res selibater.  
DON PEDRO  
Mo sir avan mo mor mo pou trouv twa pali par lamour.  
BENEDIK  
Par lakoler, par maladi, kikfwa par lafen, mo Prens. Me pa par lamour. Si mo perdi plis disan par lamour ki 
mo kapav gagne ar enn bon boutey, pers mo lizie ar plim enn poet e anpandan mwa lor laport enn "mezon" 
pou atir kliyan ver lamour aveg.  
DON PEDRO  
Wey matlo. Si enn zour to sanze...  
BENEDIK  
Si sa arive , atas mwa lor enn poto e les solda aprann vize.  
DON PEDRO  
Koz touzour. Bann toro terib fini labatwar.  
 
BENEDIK  
7 
 Toro kikfwa. Me pa mwa. Les toro sarye so korn tousel. Korn lor latet, bag dan nene. Mwa marye? Peyna 
sime.  
KLODIO  
Si zame to sanze, to lapeti pou grandi ar manze.  
DON PEDRO  
Tank to bwat lagren pa vid, to pou rod seme mem. Kouma enn anraze to pou rod ankor.  
BENEDIK  
Koumadir pe rod lapest ek kolera anmemtan.  
DON PEDRO  
Pa traka, to pou sanze. Pou lemoman Sir Benedik, al zwenn Leonato. Dir li mo pe vinn zwenn li pou dine. Li 
finn prepar enn banke. (Benedik sorti)  
KLODIO  
Vot Altes! Mo bien bizen ou koudme.  
DON PEDRO  
Mo la pou ed twa. Dir ki to bizen.  
To nek dimande, pe'na pou tike,  
Nenport ki zafer, mo pou fer mo mie.  
KLODIO  
Leonato, li ena enn garson?  
DON PEDRO  
Non, zis enn tifi. Ena zis Iro.  
Eski to kontan li, Klodio?  
KLODIO  
 Mo Prens,  
Ler nou ti pe al konbat nou lennmi  
Mo ti poz lor li regar enn solda  
Enterese me bien tr o okipe  
Pou les lentere fer leker vibre.  
Lager finn fini; panse militer  
Finn pran lokal -liv; aster dan so plas  
Bann santiman dou, bann dezir lamour  
Ouver mo lizie lor bote Iro - 
Mo kwar, mem avan, mo ti kontan li.  
DON PEDRO  
Vit-vit to pou vinn amoure tipik  
Ki fatig zorey ar parol par tonn.  
Pa per si se Iro to finn swazir  
Mo va okip sa zafer la momem;  
Pa per kan mo la, mo fer de vinn enn.  
Samem ki to'le? Mo finn bien konpran?  
KLODIO  
Senier ou tro bon, manier ou ed mwa;  
Vit-vit ou'nn konpran mo vre santi man.  
Mo ti per tansion zot kwar mo pe rod  
Zis amize. Akoz sa mo'nn tike.  
DON PEDRO  
Kifer fer enn pon pli long ki bizen?  
Kado la zoli kan nou kontan li.  
Seki rant bien samem ki bon. Korek!  
Seki to rode mo fer twa gagne.  
Seswar ena enn fet kot gouverner.  
Mo pou degize, fer kwar mwa mo twa,  
Mo pou fer Iro kwar momem Klodio  
8 
 E dan so leker mo vers mo lamour,  
Fors so zorey tann enn deklarasion  
Damour pli for ki serman Romeo.  
Apre sa mo va koz ar so papa.  
E mo sir Iro pou marye ar twa.  
San perdi letan les nou dres papie.  
(Zot sorti)  
AK 1 SENN 2  
Dan lakaz Leonato.  
Leonato ek so frer Antonio  
LEONATO  
Antonio degaze! Kot mo neve? Li finn okip lamizik?  
ANTONIO  
Li pe okip samem. Mo frer, mo ena enn niouz extra pou twa. Rev manti!  
LEONATO  
Bon ousa move?  
ANTONIO  
Depann! Me paret extra korek. Prens Pedro ek Sir Klodio ki ti pe koz -koze dan mo verze, san kone finn les 
zot parol tom dan zorey enn mo serviter. Prens Pedro ti pe dir Sir Klodio ki li amoure ar mo nies, to tifi, e 
seswar dan bal mask e li pou deklar so lamour. Si Iro dakor, deswit li pou vinn dimann twa so lame.  
LEONATO  
To serviter la, eski li serye?  
ANTONIO  
Serye. Entelizan. Mo fer apel li. Dimann li tomem.  
LEONATO  
Pa fer sa! Fer koumadir enn rev sa. Les li vinn realite par limem. Mo  va zis prepar mo tifi pou li kone ki 
repons bizen done si sa arive. Al dir li tomem.  
(Serviter rantre)  
Sakenn kone ki bizen fer? Twa, vinn ar mwa. Ena enn zafer prese pou okipe.  
(Zot sorti)  
AK 1 SENN 3  
Lakaz Leonato.  
Don Jonn, demi frer Don Pedro, ek so konplis Konnrad rantre  
KONNRAD  
Ayaya Senier! Ki pe ariv ou? Ou tristes finn depas kad.  
DON JONN  
Nepli ena kad. Bann born finn fonn. Donk mo tristes peyna limit.  
KONNRAD  
Ekout larezon.  
DON JONN  
Apre sa, ki pou ena?  
KONNRAD  
Si peyna solision, kapav aprann pran pasians.  
DON JONN  
Mo trouv drol ki twa, ki exper lor boude, ki enn sinik, pe rod me xinn pou maler lezot. Mo refiz kasiet seki 
mo ete. Kan mo tris mo boude, mo refiz fer mem enn ti sourir; kan mo fen mo manze, mo refiz atann lezot; 
dormi kan mo gagn somey, vey mo prop zafer; mo riye kan mo anvi, refiz pas bagou.  
KONNRAD  
Me fale pa large net si ou pa sir ki lakle dan ou lame. Fek -fek la ou finn gagn ta xion ar ou frer e paret 
koumadir li pe a xepte pou retom dakor net me si ou pa fer atansion tou ka pav devire ambalao. Neseser 
tini-tini aster pou kapav balye karo pli tar.  
 
DON JONN  
9 
 Mo prefer res enn pikan loulou lor balizaz ki vinn enn roz dan so zarden; plito dimoun foud mwa ki mo fer 
zoliker pou enn ti faver. Mo pa enn jenntoulmenn paser -siro. Mwa m o fier mo enn bezer -pake fran -fran, 
kare -kare. Tansion mo ledan. Tansion mo grif. Kan mo dan prizon mo boude, kan mo deor mo kraz tou. Ala 
seki mo ete. Pa sey sanz mwa.  
KONNRAD  
Ki kapav fer ar ou move size?  
DON JONN  
Mo servi li pou servi mwa... Kisannla sa ? 
Boratio rantre  
Ki lapoz Boratio?  
BORATIO  
Mo ti dan lasal banke. Prens Pedro, ou frer, pe dine ar Leonato. Mo ena nouvel so -so enn maryaz dan ler.  
DON JONN  
Kapav servi sa pou fer lagign Don Jonn aranz so nik? Ki sa enbesil la ki pe rod grat ledo maler?  
BORATIO  
Sef! Lebra drwat ou frer.  
DON JONN  
Kisannla? Klodio, figir akter?  
BORATIO  
Limem  
DON JONN  
Zoli garson! Ar kisannla? Kisannla? Kisannla li'nn swazir?  
BORATIO  
Samem, Iro, tifi Leonato. Sel eritier.  
DON JONN  
Gran malen. Debrouy bien so difil. Kimanier to'nn gagn sa niouz la?  
BORATIO  
Mo ti pe netway enn lasam kan Prens Pedro ek Klodio rantre. Mo fonn deryer enn rido e ekout zot koze. 
Prens Pedro pou debley teren, met Iro dan siro, lerla pas plato ar Klodio.  
DON JONN  
Degaze, nou al laba. K apav nouri mo ilser. Sa ti -morpion la finn kas mo konte. Sak ti -nisa mo pran ar li kapav 
fer mwa enpe ere. Zot de vinn donn mwa enn koudme?  
KONNRAD  
Kont lor nou sef.  
DON JONN  
Nou al dan banke. Plis mo dan pens, plis zot zot dan zwisans. Zot sans kwizinie p eyna mem lespri ki mwa! 
Nou'al teste enn kou ki malang nou kapav fane.  
KONNRAD  
Sef ou nek donn lord ou. Nou fer leres.  
(Zot sorti ) 
AK 2 SENN 1  
Dan lakaz Leonato  
Leonato, so frer Antonio, so tifi Iro, so nies Beatris ets rantre  
LEONATO  
Don Jonn pa finn vin n dan banke?  
ANTONIO  
Pa kone. Mo pa finn trouv li.  
BEATRIS  
Ala li eg la! Kouma bilenbi. Sak fwa mo trouv li mo gagn brilir lestoma.  
IRO 
Li toultan mosad -mosad.  
 
BEATRIS  
10 
 Si enn zom zis pou zis ant li ek Benedik li ti pou parfe. Enn, li kouma enn momi gounga. Lot la li kouma enn 
kakatwa. Pata -pata -pata!  
LEONATO  
Savedir bizen lamwatie lalang Sir Benedik dan labous Don Jonn e lamwatie mosad Don Jonn lor figir Sir 
Benedik...  
BEATRIS  
Anplis bizen zoli mole, zoli degenn; azout lor la enn pake pitay. Sa tonto n, pou fer fam grene kouma 
zamalak kont sezon... si li konn fer zafer.  
LEONATO  
Mo zoli nies, to pou tas lor poto parski to lalang tro fite.  
ANTONIO  
Mo'si mo'nn remark sa. Li kontan manz nam.  
BEATRIS  
Prefer manz nam ki manz banann dan de bout.  
LEONATO  
Konti nie manz nam. Taler nepli pou ena banann ditou.  
BEATRIS  
Samem mo lapriyer... Viv ar enn zom? So lazou kouma larap? Pa rod lagretel!  
LEONATO  
Rod enn mari lazou lis.  
BEATRIS  
Ki pou fer ar li? Fer li met enn zip?  
LEONATO  
Liver pou bien fre, mafi!  
BEATRIS  
Prefer sa ki saler lanfer... Lanfer plen ar Benedik. Peyna plas pou mwa.  
ANTONIO  
To'nn bien konpran mwa Iro? Ekout to papa.  
BEATRIS  
Bien sir! Se devwar mo kouzinn: "Papa seki ou dir, samem!" Kouzinn fer manier li enn mari zom. Sinon:  
"Papa seki mo dir, samem".  
LEONATO  
Beatris, mo espere enn zour nou aziste enn mari ar twa.  
BEATRIS  
Peyna sime tank ki enn zom li fabrike ar later. Eski enn fam gagn drwa les enn plot later kraz li? Tonton, 
bliye! Tou manier bann garson Adan ek Ev zot mo frer. Inses se enn pe se. 
LEONATO  
Iro, rapel seki mo finn dir twa. Si Don Pedro pous bor, to kone seki bizen fer.  
BEATRIS  
Les mo dir twa enn sekre Iro. Li enn zafer ton ek lagam. Si so lame pe vwayaz tro, dir li pa gagn lagam; tini -
tini tansion dife bril so roulman. To kone Iro  tou sa bann koze "ze vou tem ze vou tanvlop" li kouma enn 
ravann. Okoumansman li so, li red, li vif; amizir letan pase li refrwadi, li vinn bankal; alafen li vinn maf, so 
son lamok, li kabos -kabose, li tonbe. Lagli net!  
LEONATO  
To pe koz par experyans Bea tris?  
BEATRIS  
Mo pa kaylous tonton. Toulezour mo trouv enn ta senn dan vid.  
LEONATO  
Bouz enpe! Bann envite pe vini.  
Bann zom met zot mask.  
Bann envite, Don Pedro, Sir Klodio, Sir Benedik ets rantre. Zot maske. Danse koumanse.  
 
DON PEDRO  
11 
 Mis eski ou a xepte akonpagn ou bieneme?  
IRO 
Akondision ou mars dousma, ou pa fer figir boxer e sirtou ou pa dir nanye. Sirtou ler mo kit ou ale.  
DON PEDRO  
Ansam ar mwa lame dan lame?  
IRO 
Kan mo anvi.  
DON PEDRO  
Kan ou pou anvi?  
IRO 
Kan mo kontan ou figir. Mo espere li pa resanble ou mask. Tansion ou pa'nn met mask!  
DON PEDRO  
Mo ena enn zafer serye pou dir ou.  
(Zot al dan enn kwen)  
BENEDIK  
Kifer ou pa siport mwa?  
MARGARET  
Pou ou prop dibien.  
BENEDIK  
Mo prop dibien?  
MARGARET  
Tout lanwit mo fer lapriyer for -for. 
BENEDIK  
Mo lamour pou grandi ar sak saple. Mo lavwa pou anrwe ar "amenn".  
MARGARET  
Bondie donn mwa enn meyer partner. Li kraz mo kor!  
BALTAZAR  
Mwa mo la pou sov bann zoli madam andetres.  
IRSIL  
Mo kone kisannla ou. Sir Antonio.  
ANTONIO  
Erer! Fos!  
IRSIL  
Mo rekonet ou latet tranble -tranble.  
ANTONIO  
Mo enn bon akter.  
IRSIL  
Imitasion pa kapav pli bon ki zafer la mem. Oumem sa.  
ANTONIO  
Fos! Erer!  
BEATRIS  
Be dir mwa kisannla ti dir ou sa.  
BENEDIK  
Mo pa gagn drwa. Sori.  
BEATRIS  
Be dir mwa ou ki ou.  
BENEDIK  
Tro boner.  
BEATRIS  
Ki li dir? Mo eg kouma bilenbi? Mo aprann jok par ker dan "Almanak Vermo"? Zis Sir Benedik kapav fer sa 
kalite kalomni la.  
 
BENEDIK  
12 
 Kisannla sa?  
BEATRIS  
Mo sir ou konn li bien  
BENEDIK  
Kwar mwa, mo pa kone.  
BEATRIS  
Zame li'nn reysi fer ou riy e? 
BENEDIK  
Ale dir mwa. Ki li ete?  
BEATRIS  
Li travay kloun ar Don Pedro. Enn kloun steril. So sel talan se difamasion. Zis bann trwa -kar san prensip ki 
apresie li; pa so lespri me so ti -lespri, so jok deplase provok dimoun ki riye avan e apre fou li enn re ns. Mo 
sir li dan leparaz; mo espere li vinn bord par isi.  
BENEDIK  
Kan mo zwenn li mo va dir li.  
BEATRIS  
Rann mwa enn servis! Mo sir li pou fer detrwa komanter lor mwa e ler personn pa riye li pou boude, al 
kasiet dan enn kwen. Enn bon zafer pou tou dimoun . Mo va manz so par. Li li pou fer lagrev manze. 
(Lamizik ) Bizen swiv sef la.  
BENEDIK  
Toultan?  
BEATRIS  
Non. Si lidersip fos, mo larg zot dan lakrwaze.  
(zot danse ) 
DON JONN  
Pa manti! Mo frer amoure ar Iro e li finn ris so papa deor pou koz ar li. Tou dimoun finn sorti apart enn zom 
maske laba.  
BORATIO  
Klodio sa. Nek get so bataz.  
DON JONN  
Oumem Sir Benedik pa vre?  
KLODIO  
Wi. Kifer?  
DON JONN  
Sir Klodio, ou ek mo frer zot de kamwad senser. Li finn tom amoure ar Iro. Ou bizen dir li pa fer sa. Li pa 
kapav  marye sa tifi la... tro bas -klas. Ou tousel kapav anpes enn katastrof.  
KLODIO  
Kouma ou konn so lentansion.  
DON JONN  
Mo'nn tann li fer serman.  
BORATIO  
Mo'si parey. Li finn promet pou marye li zordi mem.  
DON JONN  
Nou al manz deser. Mo kontan douser.  
(Zot so rti) 
KLODIO  
(ar limem)  
Mo fer koumadir momem Benedik.  
Move nouvel la kas zorey Klodio.  
Pa posib! Don Pedro pe rod so bout.  
Lamitie li ferm dan tou bann zafer  
Apart zafer fam, tranza xion leker.  
Fale pa lamour rod enn mesaze;  
13 
 Sakenn so program, sakenn so kontra;  
Blok bann agwa, tansion zoli lizie  
Fer kourtie koken rol nouvo marye.  
Li pa premie fwa sa pe arive,  
Mo bien kone. Salam Iro, salam.  
(Benedik rantre)  
BENEDIK  
Sir Klodio?  
KLODIO  
Wi limem.  
BENEDIK  
Vinn ar mwa enn kou.  
KLODIO  
Kotsa?  
BENEDIK  
Nou'al kot lafontenn pou lav to lizie. Dilo lav larm. To bien bizen parski Don Pedro finn met to Iro dan so 
pos.  
KLODIO  
Mo swet li bonnsans.  
BENEDIK  
To koz kouma marsan lotri. To ti doute Don Pedro pou fer sa ar twa?  
KLODIO  
Ale matlo, fou mwa lape.  
BENEDIK  
Alala! To pe sape! Move nouvel lor t.v, to kraz lekran.  
KLODIO  
Bon! Les mwa. Mo ale.  
(Li sorti)  
BENEDIK  
Pov diab! Li pou al kasiet dan so trou. A sa fam la! Beatris! Li fer koumadir li pa konn mwa. Kloun! Kloun 
parski mo ge? Kontan badine? Non! Se Beatris ki rod fer kwar ki mo zis enn kloun dan lizie dimoun... Li pou 
pey mwa ser.  
(Don Pedro, Iro, Leonato, ets rantre)  
DON PEDRO  
Sir Benedik, kot Sir Klodio ete?  
BENEDIK  
Mwa mo lagazet sifon ble mwa? Li ti fek la, timid, tris, mosad. Mo ti dir li vinn a r mwa, nou al aste enn roten 
bazar... Mo ena rezon? Ou finn may leker sa zoli mamzel la?  
DON PEDRO  
Roten bazar? Kifer?  
BENEDIK  
Pinision pou enn enbesil. Li trouv enn mang mir lor pie. Olie kas li manze, li al apel so bann kamwad... 
Kamwad vini, grenp lor p ie, kas mang la.  
DON PEDRO  
Pini li parski li bon? Bizen pini voler la.  
BENEDIK  
Wi ou ena rezon. Mo donn li roten la pou li fou ou enn rens.  
DON PEDRO  
Pa neseser. Mo finn kas mang la, lav li, plis so lapo, trans li pou mo kamwad manze.  
BENEDIK  
Wey! Montre zako fer grimas!  
 
DON PEDRO  
14 
 E Sir Benedik! Ki ou finn fer Mis Beatris? Li dir ki ou finn bien fane.  
BENEDIK  
Pa koz sa femel la ar mwa. Pa dimoun sa! So lalang kouma enn fwet. Pie, ros, montagn kime ar laraz kan li 
fer so palab. Ou kone ki li fek dir  mwa. Li ti kwar mo enn lot. Li dir mwa ki momem kloun lerwa, enn 
bachara, enn gopia, enn sipaki, enn setaki, enn...enn...enn... so labous enn mitrayez, sak silab enn bal. Si so 
alenn ti osi move ki so parol, li ti pou polie liniver. Peyna sime marye ar li  mem si li ti sel fam lor later. Sa, li 
kapav fer Rambo swiside... Diables lanfer pa so segon. Kan li lor later dimoun prefer al rod lape dan lanfer... 
Fer pese lor pese zis pou pa res lor later. A Bondie! Avoy enn longanis pou pous sa movezer la.  
(Klodio ek Beatris rantre)  
DON PEDRO  
Ala li la!  
BENEDIK  
Monsenier donn mwa lord al dan pol nor, dan pol sid, dan enn lot galaxi pou rod enn zepeng pou ou. Avoy 
mwa lor mision enposib... Zis donn mwa enn exkiz pou sove depi isi.  
DON PEDRO  
Non, non! Res isi.  
BENEDIK  
Ayo mama! Sa enn manze rans sa! Kari lalang mo pa'le.  
(Li sorti)  
DON PEDRO  
Mis Beatris, ou finn fer Sir Benedik perdi so leker.  
BEATRIS  
Enn fwa li ti pret mwa li e mo ti rann li ar lentere: met enn gagn doub - li ti double mwa. Li servi trik pou 
gagne. Mo ti bet... Ou ena rezon. Mo ti perdi.  
DON PEDRO  
Me Mis Beatris, ou finn desann li... Li'nn tom pouf!  
BEATRIS  
Pourvi li pa tom lor mwa. Mo pa'le tom lor ledo, gagn bos lor vant... Ou ti pe rod Sir Klodio, pa vre?  
DON PEDRO  
Sir Klodio, kifer ou tris k oumsa?  
KLODIO  
Mo pa tris Monsenier.  
DON PEDRO  
Ou pa malad, mo espere?  
KLODIO  
Non Monsenier.  
BEATRIS  
Sir Klodio pa tris, li pa malad, li pa ge, li pa bien; li poli, poli kouma lapo zak -ver, zonn, zonn, ver. Li gagn 
labil.  
DON PEDRO  
Mis Beatris ou finn bie n konpran li. Samem. Li zalou dan vid. Klodio mo finn debley teren. Lakoup pou twa. 
Mo finn dres to papie. Kan to anvi to kapav marye Iro. Bondie beni zot.  
LEONATO  
Sir Klodio mo donn ou mo tifi, mo eritier. Don Pedro finn prepar kontra, anou tou sign li.  
BEATRIS  
Sir Klodio, ki arive? Ou finn vinn gounga?  
KLODIO  
Mo silans samem pli zoli poster mo boner. Si mo reysi trouv parol pou dir mo boner savedir li pa tro gran. 
Iro, ou vinn mwa, mwa mo vinn ou. Mo finn perdi mo momem pou mo gagn ou oumem...  
BEATRIS  
E kouzinn, blok so labous ar to labous... Anpes li zaze.  
 
DON PEDRO  
15 
 Mis. Ou leker bien leze.  
BEATRIS  
Mo va sey anpes li saye. Get kouma zot pe kouchou -kouchou dan zorey.  
DON PEDRO  
Ah lamour!  
BEATRIS  
Kole -kole. Lemonn avanse kole -kole. Me pa mwa. M o gagn alerzi. Mo asiz dan enn kwen mo kriye: "Bondie 
kot mo mari, vayo?"  
DON PEDRO  
Mis Beatris les sa dan mo lame.  
BEATRIS  
Dan lame ou papa, mo prefer. Li'nn fer ou, kikfwa ou ena enn frer. Ou papa finn fabrik zoli zom mo trouve.  
DON PEDRO  
Kifer ou pa mar ye ar mwa?  
BEATRIS  
Non, non, non. Ou kout tro ser. Pa kapav iz ou toulezour. Bizen gard ou zis pou wikenn. Enn lot pou 
lasemenn. Pardon Don Pedro. Mo koz tro. Enn ta senn dan vid.  
DON PEDRO  
Mo prefer ou koumsa. Ou toultan ge. Ou ti ne dan lazwa.  
BEATRIS  
Pa sir. Mo mama ti irle, ar douler... Iro, Klodio, Bondie beni zot.  
LEONATO  
Beatris, pa bliye okip sa bann zafer mo'nn dir twa.  
BEATRIS  
Ayo, mo ti pou al bliye sa. Eskiz mwa vouzot. ( Li sorti ) 
DON PEDRO  
Pappa! Sa enn dimoun malen sa!  
LEONATO  
Vremem. Li toultan ge. Mem kan li tris li riy enn bon kou e so tristes fonn.  
DON PEDRO  
Li kont maryaz koumsa?  
LEONATO  
Bann pretandan, gran -gran galan polipot transpir gro ar li. Prefer zet zarm.  
DON PEDRO  
Pourtan li ti pou fer enn bon fam pou Benedik.  
LEONATO  
Ayo Bondie, ki ou pe dir. Enn semenn apre maryaz pou bizen met toulede Brown Sekward.  
DON PEDRO  
Klodio, kan to'le marye?  
KLODIO  
Dime si posib. Letan ranpe dousma -dousma, retard delis lamour.  
LEONATO  
Non, non, non, mo garson. Pa avan Lendi. Dan set zour. Kikfwa  pa pou ase pou okip tou bann zafer.  
DON PEDRO  
To enpasian Klodio. Enn semenn li pas bien vit. Nou kapav fer li galoupe. Mo ena enn plan. Mo kapav may 
Beatris ek Benedik dan file lamour. Kol zot ansam. Bien sir mo pou bizen zot koudme.  
LEONATO  
Ou kapav kon t lor mwa.  
KLODIO  
Mwa'si.  
DON PEDRO  
Ou Iro?  
IRO 
16 
 Mo pou fer tou seki mo kapav pou ki mo kouzinn gagn enn bon maryaz.  
DON PEDRO  
Benedik enn bon dimoun. Li nob, kouraze e onet. Iro, mo pou montre ou kouma nou kapav fer Beatris 
grenn dan lebra Benedik. Nou, Leonato e Klodio, nou enstal Benedik. Sote, pile li pou rant dan lak Beatris. Si 
nou reysi nou kou bondie lamour - Venis ek so garson - pou bizen demisione. Swiv mwa. Mo pou donn zot 
bann detay.  
Li sorti  
AK 2 SENN 2 
Lakaz Leonato  
Don Jonn ek Boratio r antre  
BORATIO  
Wi sef! Me kapav kas zot konte.  
DON JONN  
Nenport ki kal, ki baton, ki baraz pou geri mo egrer. Mo laenn pou li koup mo souf e nenport ki ta xion lor so 
sime vinn soulaz mo respirasion. Ki manier pou blok sa maryaz la?  
BORATIO  
Sime la pa prop me dan nwar malprop pa paret.  
DON JONN  
Explike ki manier. Vit.  
BORATIO  
Mo finn deza dir ou relasion spesial ant mwa ek Margaret ki travay ar Mis Iro.  
DON JONN  
Wi. 
BORATIO  
Mo kapav dimann li, enn ler pa tro korek, get par lafnet Mis Iro.  
DON JONN  
Mo pa  konpran ki manier sa kapav fer bann fianse la kas bag.  
BORATIO  
Tou depann lor ou. Si ou ou al get ou frer, ou dir li li'nn fer enn gran erer aranz maryaz Sir Klodio - ki, dapre 
ou lakomedi, bon, brav, onet, kouraze, onorab, ets.  - ar Iro, sa trene la, enn  vang -vang.  
DON JONN  
Ki prev?  
BORATIO  
Atann. Ase prev pou kas lizie Don Pedro, kas konte Klodio, kas pirte Iro e kas leker Leonato. Ki ou bizen 
ankor?  
DON JONN  
Pou devir zot mo kapav fer enn lalians ar jab.  
BORATIO  
O.K. Rod enn moman ideal, ris Don Pedro ek Sir Klodio enn kote. Dir zot ou kone ki Iro kontan mwa. Konn 
pas ou bagou. Fer zot toulede kwar ou kontan zot, ou pe pans zot dibien. Ou finn dekouver Iro so senn e ou 
pe dir zot laverite pou sov zot loner. O.K. Normal zot pou rod prev. Lavey mary az amenn zot kot lafnet, pa 
tro pre. Dan nwar zot pou kwar ki mwa mo pe koz ar Iro e kouma Margaret pou zwe rol Iro, zot pou tom 
dan piez. Les tousa dan mo lame. Salerla, Iro pa pou la, donk Margaret pou kapav fer so senn foul -foul. Zot 
pou sanpoursan sir ki Iro mari laryaz. Maryaz tengn anplas.  
DON JONN  
Samem mo bizen. Korek, foul korek. Apiye plans. Pou ena enn bel pitay pou twa.  
BORATIO  
Apiy red, pa kil parad. Mo trik bizen marse.  
DON JONN  
Mo al get enn kou pou kan maryaz finn fixe.  
Zot sorti  
AK 2 SENN 3 
Dan zarden Leonato  
17 
 Benedik tousel  
 BENEDIK  
Eh boy!  
(Boy rantre)  
BOY  
Wi misie  
BENEDIK  
Kot lafnet dan mo lasam ena enn liv. Al sers li vit.  
BOY  
Toutswit! ( Li sorti)  
BENEDIK  
Bez sa lavi la. Kimanier enn dimoun, ki toultan finn sikann bann piaw kan zot latet inn gate, kapav, apre ki li 
finn bien riy grimas so kamwad, vinn enn boufon ki fer dimoun riye parski li'nn tom amoure? Samem 
zistwar Klodio. Mwa mo konn li kan li ti apresie zis senfoni kanon; aster li sant serenad. Mwa mo konn li kan 
li ti kapav ma rs dis mil pou al teste enn nouvo zarm; aster li pas lanwit pou poli so sarm. Mwa mo konn li 
kan li ti koz direk -direk, kare -kare; aster li servi metafor, parabol; li koz gramatikal. Sa kapav ariv mwa'si? Pa 
kone. Mo pa kwar! Lamour kapav enn zour vir mo b ol dal me tank sa zour la pa finn arive mo tini ferm. Enn 
fam kapav zoli mo tini ferm; enn lot kapav malen, mo tini ferm; ena enn lot kapav bon, mo tini ferm. Tank ki 
tou bann manier pa finn zwenn dan enn sel fam, okenn fam pa pou dan lamanier. Tansion! Do n Pedro ek 
Mister Lamour. Les mo kasiet, mo ekout zot.  
Don Pedro, Leonato, Klodio rantre. Lamizik pe zwe.  
DON PEDRO  
Nou ekout sa lamizik la.  
KLODIO  
Wi Monsenier, lasware la bien kalm,  
Kalm neseser pou ekout lamizik.  
DON PEDRO  
To'nn trouv bien kot Benedik pe kasiet?  
KLODIO  
Wi Monsenier. Kan sante la fini  
Nou pas lakol, may bengali lor brans.  
(Baltazar ek mizisien rantre)  
DON PEDRO  
Ale Baltazar resant sante la.  
BALTAZAR  
Nob Senier, pa les enn lavwa krapo  
Gat enn zoli sante plis ki enn fwa.  
DON PEDRO  
Aster nou kone perfe xion egzis.  
Parski perfe xion pe dir li pa la.  
Sante monwar! Pa fer mwa sipliy twa.  
BALTAZAR  
Pa neseser. Mo pou fer ou plezir  
Dimoun bien kontan fer ta senn dan vid  
Pou fer lezot kwar zot pasion senser.  
Lergete tou fos.  
DON PEDRO  
                    Ale larg lavwa!  
Si to anvi fer to senn akord li  
Ar detrwa not.  
 
BALTAZAR  
                   Not bien dan kaye not  
18 
 Ki pa vo lapenn pran not mo bann not.  
DON PEDRO  
Get kouma li fer koustik ar lalang!  
Not-note, not -note dan vid!  
(Lamizik)  
BENEDIK  
Lamizik lesiel! Fer nam mont dan lezer.  
Drol sa! Lapo kabri mor fer nam anvole.  
Letansa korn bouk pous lor fron.  
(Baltazar sante)  
Pa plore, plore madam  
Pa plore, plore;  
Bann zom bann gran kouyoner  
Zot nek konn zot bout.  
Pa plore, plore ma dam  
Pa plore, plore;  
Gard bien tou ou lenerzi  
Fer li galoupe.  
Pa plore, plore madam  
Pa plore, plore;  
Pa les zes touy konesans,  
Enn ta senn dan vid.  
DON PEDRO  
Enn bien zoli sante.  
BALTAZAR  
Me lavwa lamok.  
DON PEDRO  
(riye)  
Pa koz koumsa... Enn bon lavwa pou radio -krose.  
BENEDIK  
(Ar limem)  
Si enn lisien ti fer sa tapaz la zot ti pou bez li enn kout bal. Priye Bondie so lavwa pa amenn lagign; prefer 
lamizik sovsouri lor pie le xi. 
DON PEDRO  
Baltazar prepar enn bon repertwar. Dime swar bizen sant serena d kot lafnet Mis Iro.  
BALTAZAR  
Kont lor mwa mo Prens.  
DON PEDRO  
Samem. Salam!  
(Baltazar ek mizisien sorti)  
Leonato, vinn la enn kou. Ki sa zafer ou ti pe dir mwa lor ou nies? Mis Beatris amoure? Amoure ar Sir 
Benedik? Pa dir mwa!  
KLODIO  
Mo'si mo'nn tande. (Li koz dousma ) File mem. Pwason la pre pou morde. ( Li koz for ) Difisil kwar ki Mis 
Beatris enn zour ti pou tom pouf.  
LEONATO  
Bien drol. Amoure ar Sir Benedik ki li ti kontan kouma lisien kontan baton.  
BENEDIK  
(Ar limem)  
Mo pa'le kwar mo zorey.  
 
LEONATO  
Anverite mo pa konpran enn nanye ditou. Mo nies amoure ar dimoun ki li deteste.  
19 
 DON PEDRO  
Kitfwa li pe zwe rol.  
LEONATO  
Si imitasion sa, zes lamour pe touy vre lamour.  
DON PEDRO  
Kouma li fer?  
KLODIO  
(Li koz dousma)  
Bebet la finn rant dan lak.  
LEONATO  
Kouma li fer? Li asiz kouma enn momi. Ou rapel Klodio seki mo tifi ti dir ou.  
KLODIO  
We mo rapel.  
DON PEDRO  
Donn detay. Tousa bien drol. Mo ti kwar li ti enn laport blende ki kanon lamour pa ti pou kapav defonse.  
LEONATO  
Mo ti kapav met lame dan dife... Si rtou pa zouti Benedik.  
BENEDIK  
(Ar limem)  
Si li pa ti enn gran -dimoun respektab ki ti pe koze mo ti kapav kwar zot ti finn aranz koze. Leonato zame pa 
pou rant dan sa sega la.  
KLODIO  
(Li koz dousma)  
Li'nn may dan lamson. Kapav redi lalinn.  
DON PEDRO  
Eski li finn fer Benedik kone?  
LEONATO  
Sa zame. Li dir li prefer mor.  
KLODIO  
Dapre Iro li pou perdi fas. Toultan li'nn foud li, aster li pa kapav ekrir li pou deklar so lamour.  
LEONATO  
Mo tann dir ki li ekrir bann let touleswar me zame fer livre zot. Aswar li ekrir let, gramaten li desir zot.  
KLODIO  
Apre sa, touzour dapre Iro, li tom lor so de zenou, plore, dimann Bondie pardon. Li ris leker: "Benedik, mo 
Benedik kalme mo soufrans".  
LEONATO  
Iro dir mwa li per aster tansion so kouzinn, dan dezespwar, fer enn bet iz. 
DON PEDRO  
Sel fason sov li se fer Benedik kone.  
KLODIO  
Pou kifer? Li pou sot lor sa lokazion la pou manz nam Beatris ankor plis.  
DON PEDRO  
Si li fer sa li enn mons, enn dernie sovaz. Beatris pa merit sa. Enn bon tifi sa.  
KLODIO  
E entelizan.  
DON PEDRO  
So sel defo se so lamour pou Benedik.  
LEONATO  
Kan larezon ek pasion mate dan enn lekor bien portan, dis kont enn pasion balye karo. Mo bien sagren mo 
nies sirtou ki momem finn okip li depi li zanfan.  
 
DON PEDRO  
Si so lamour ti swazir mwa, san ezite, san get ran, mo ti pou marye li.... Dir sa Benedik. Kikwa sa va sanz li.  
20 
 LEONATO  
Ou kwar?  
KLODIO  
Iro panse ki tou manier Beatris pou zwenn tase. Li pou konn lamor si Benedik refiz so lamour. Li prefer 
kourtiz lamor ki dir Benedik so lamour; e si Ben edik rod kourtiz li, Beatris pou prefer aret respire olie aret 
manz so krann.  
DON PEDRO  
Mis Beatris ena rezon. Nou tou konn Benedik. Kouma Beatris montre enn ti febles li pou profit lokazion pou 
tay so bert. Benedik so lespri ranpli ar mepri.  
KLODIO  
Bizen rekonet li enn zoli boug.  
DON PEDRO  
Bataz akter.  
KLODIO  
Li pa bet.  
DON PEDRO  
Wi parfwa, bizen rekonet, li paret entelizan.  
KLODIO  
Pa bliye so kouraz.  
DON PEDRO  
Enn veritab sevalie. Li pa rod lager bonavini, li kone ki bizen fer dan sak sitiasion.  
LEONATO  
Li pa enn bachara.  
DON PEDRO  
Mo bien sagren ou nies. Mo bien anvi al get Benedik e dir li tou.  
KLODIO  
Pa fer sa. Les letan touf santiman Beatris.  
LEONATO  
Peyna sime. So leker pou toufe avan.  
DON PEDRO  
Les letan fer so sime. Pli tar va gete ki pou f er... Mo konn Benedik bien. Mo espere li ena kouraz get limem 
pou realize ki kantite li pa merit lamour enn dimoun kouma Mis Beatris.  
LEONATO  
Finn ler pou pas atab.  
(Avan zot sorti)  
KLODIO  
Si li pa rant piktet dan kazot mo pa apel Klodio.  
DON PEDRO  
Aster bizen enstal Beatris. Mis Iro so rol koumanse... Nek mazine kan sa de la zwenn, sakenn kwar ki lot la 
kontan li. Sa ki apel sinema... Anou dimann Beatris vinn dir Benedik dine finn servi. ( Zot sorti)  
BENEDIK  
(sorti deryer pie, vinn divan lasenn)  
Pa kapav enn senn. Zot ti serye. Se Iro ki finn dir zot tou e lorla zot sagren Beatris. So lafe xion serye. Beatris 
kontan mwa? Mo bizen kontan li. Get kouma zot kritik mwa. Zot kwar mo pou fer mo fezer si li deklar so 
lamour. Zot kwar li prefer lamor ki dir so lamour. Maryaz pa ti dan plan. Me fale pa mo deklar bay. Okontrer 
mo ena sans. Mo finn dekouver mo defo, aster mo kapav koriz li. Zot dir tifi la zoli - foul laverite; li bon - foul 
dakor; li bien rezonab, apart so erer kontan mwa; lamour pa enn defo. M o finn deside! Mo pou kontan li ar 
pasion... Bien sir pou ena detrwa pou sikann mwa, fer mwa rapel seki mo ti dir lor lamour ek maryaz. Me 
eski lapeti pa sanze? Enn zenes kapav kontan laviann ler li zenn; me ar laz li kapav vinn vezetaryen. Eski 
detrwa ti jok gagn drwa anpes larivier al dan lamer? Non! Bizen peple lemonn. Kan mo ti dir mo pou mor 
selibater mo pa ti kone ki mo pou viv telman lontan ki mo pou fini marye avan mo mor. Ala li pe vinn parla. 
Ayo Bondie, vremem li zoli... Mo kwar vremem li kontan mwa. Finn ekrir lor so figir.  
(Beatris rantre)  
21 
 BEATRIS  
Malgre mo pa anvi, mo bizen dir ou dine 'inn pare.  
BENEDIK  
Mo zoli Beatris, mersi ou'nn gagn lapenn vinn dir mwa.  
BEATRIS  
Mo lapenn pa merit mersi. Pa gagn lapenn dir mersi. Peyna traka. Si li ti enn traka mo ti pou bat karte.  
BENEDIK  
Savedir Bea to kontan fer mwa kontan.  
BEATRIS  
Kouma lisien kontan baton! Ki arive misie? Lakes finn defonse. Baybay!  
(Li sorti)  
BENEDIK  
Mari sa! "Malgre mo pa anvi, mo bizen dir ou dine 'inn pare". Doub sans! "Mo lape nn pa merit mersi. Pa 
gagn lapenn dir mersi." So mesaz kler: "pa neseser dir mersi. Peyna lapenn, ena plezir". Desizion finn pran. 
Si mo pa pran li kont, mo enn gopia; si mo pa ador li mo enn sovaz. Bare Beatris! Ala mo vini.  
(Li sorti)  
AK 3 SENN 1  
Dan zar den Leonato  
(Iro akonpagne par Margaret ek Irsil rantre)  
IRO 
Margaret, degaze al dan salon  
Kot to pou trouv mo kouzinn Beatris  
Pe blage ar Don Pedro ek Klodio.  
Koz dan so zorey, dir li ki nou pe  
Fer palab lor li. Dir li to'nn tande;  
Sey ris li isi, anba tonel fler  
Kot zanfan soley bliye zot papa  
E deklar gran -nwar ar zot prop disan.  
Met li dan enn plas kot li pou tann tou.  
Samem to mision. Nou tou kont lor twa.  
MARGARET  
Peyna pou traka. Mo fer li vini. ( Li sorti ) 
IRO 
Ekout mwa Irsil, ler li arive  
Nou nou mars -marse, komsi pa trouv li,  
Koz lor Benedik. Sak fwa mo koz li  
Twa to bizen dir komie bon li bon.  
Mwa mo pou dir twa komie Benedik  
Amoure ar Beatris, mo kouzinn.  
Parfwa enn ti -trik, detrwa ti -parol  
Kapav met dife dan leker enn fam.  
(Beatris rantre)  
Ala li la. Get kouma li koule,  
Al kasiet pou tann nou konversasion.  
IRSIL  
Sa ki zoli sa! Kan enn gro viel rouz  
Ar so nazwar lor fann dilo lamer,  
Ouver gran lagel pou may dan lamson.  
Kasiet dan so touf, Beatris deza  
Finn fini maye ar lamson  perdi.  
Ou peyna pou per; mo konn zwe mo fim.  
IRO 
Nou koste parla pou ki li tann bien  
22 
 Zoli labwet ki pou trik so zorey.  
(Zot al pre kot Beatris ete)  
Kwar mwa Irsil, Beatris tro vantar.  
Li pli vantar, pli oten ki reken  
Ki farous tou lezot.  
IRSIL  
                        Ou kapav kwar  
Benedik vremem kontan Beatris?  
IRO 
Dapre Don Pedro ek mo fianse, wi.  
IRSIL  
Zot finn dimann ou pas mesaz ar li?  
IRO 
Zot finn sipliy mwa dir Beatris tou.  
Mwa mo dir zot si zot'le fer dibien  
Dir Benedik fann ar so santiman,  
Zame, zame les pinget la kone.  
IRSIL  
Kifer? Benedik, li pa ase bon  
Pou dormi lor matla dunlopilo  
Dan douser so lamour pou Beatris?  
IRO 
To fol twa? Li merit plis, boukou plis  
Ki nenport ki zom kapav merite  
Me malsans pou li, peyna lor later  
Enn fa m pli fezer ki Mis Beatris.  
So vantar dan li alim so lizie,  
Fer li mepriz so gete; dapre li  
Li telman entelizan ki nou tou  
Nou pa ase bon pou bros so soulie.  
Non. Li enkapab kontan enn lot ki  
Limem. To konpran?  
IRSIL  
                           Mo kwar mo'n n konpran  
Aster kifer fale pa li kone  
Lamour Benedik. Li pou manz so krann.  
IRO 
Samem. Dimoman enn misie borde,  
Li kapav bon, onet, zenn ek zoli  
Beatris tay so palto. Si li kler  
Li pou apel li par enn nom tifi;  
Si li nwar:"Zanfan Bondie pa kapav  
Pli nwar ki ferm lizie. "Si li bien ot,  
Limem poto C.E.B; si li kourt,  
Li pa gagn zafer ar ti -kalite.  
Si li koze, li enn moulen palab;  
Si li trankil, li enn moulen anpann.  
Li vir -vir tou zom kouma enn soset,  
E li enkapab  apresie bonte  
Ousa gran -ker dapre so vre valer.  
IRSIL  
Enn move labitid, rod lipou poul.  
IRO 
23 
 Personn pa kontan manier ki li fer,  
Kisannla pou dir li? Si mo dir li  
Li pou ris mo lakord; pou boufonn mwa,  
Ridikiliz mwa, pik mwa, vir -vir mwa.  
Mo prefer les Benedik, ansilans,  
Manz so margoz, modi so lekzistans.  
Prefer mor anpe ki viv dan tortir  
Enn lalang mesanste.  
IRSIL  
 Si nou dir li?  
IRO 
Non! Mo prefer al get Sir Benedik.  
Dir li rod me xinn kont malad -damour.  
Mo pou mem envant detrwa ti -koze  
Pou nwarsi so  nom. Kikfwa ti -palab  
Parsi -parla kapav tengn so lamour.  
IRSIL  
Non pa fer sa! Tansion gat so loner.  
Mo pa kwar ditou li telman pagli  
- Tou dimoun kone peyna so segon  
Dan servi lespri - pou ki li refiz  
Konsider maryaz ar Sir Benedik.  
IRO 
Lakot Benedik bien for dan pei,  
Apart mo fianse, peyna so segon.  
IRSIL  
Mis Iro, pa gard dan leker. Dapre  
Mwa Sir Benedik, ki li lor degenn  
Ki li lor kouraz, ki li lor lespri,  
Limem Nember wann dan nou ti pei.  
IRO 
Bizen rekonet, so kara bien for.  
IRSIL  
Li pa'nn g agn repitasion dan lanvlop.  
Kan gran zour, Mis Iro?  
IRO 
Apartir dime toulezour gran zour.  
Vinn ar mwa, vinn get lenz nouvo marye;  
Pa bliye dime vinn donn enn koudme.  
(Zot pran sime sorti)  
IRSIL  
Li'nn rant dan siro; nou'nn may li mo sir.  
IRO 
Si to pe koz vre, lamour enn lotri;  
Parfwa a xidan ed lamour grandi. ( Zot Sorti ) 
BEATRIS  
(Ar limem; li vinn divan lasenn)  
Fouf! Mo zorey finn vinn so. Vre? Pa vre?  
Vremem dimoun kwar mo fer mo vantar?  
Baybay mepri! Adie fierte zennfi!  
Peyna lavenir dan sa grimas la.  
Benedik pa per. Mo pou kontan twa,  
Fer mo leker dir fonn dan to lame.  
24 
 Si to kontan mwa pa pou'ena problem  
Pou ki twa ek mwa vinn enn dan maryaz.  
Lezot pe dir to merite, e mwa  
Mo konn to profon pli bien ki lezot.  
(Li sorti)  
AK 3 SENN 2  
Lakaz Leon ato 
Don Pedro, Sir Klodio, Sir Benedik ek Leonato rantre  
DON PEDRO  
Apre to maryaz mo pe al Aragon.  
KLODIO  
Si ou permet mwa, mo va akonpagn ou.  
DON PEDRO  
Koumadir donn zanfan enn zouzou e lerla anpes li zwe. Res ar to madam. Mo'nn dimann Benedik vinn ar 
mwa . Depi latet ziska lipie li plen ar jok. Plizier fwa li'nn rey bondie lamour. So leker rezone kouma tanbour, 
so lalang bate kouma baget; seki so leker panse so lalang koze.  
BENEDIK  
Mo nepli kouma mo ti ete lontan.  
LEONATO  
Mo'nn remark sa. Ou paret pli serye.  
KLODIO  
Kikfwa li amoure.  
DON PEDRO  
Fiziy li, li enn foser. Lamour gagn alerzi ar li. Si li tris se parski li'nn perdi dan kazino.  
BENEDIK  
Mo ledan pe fermal.  
DON PEDRO  
Ras li.  
BENEDIK  
Chombo.  
KLODIO  
Bizen chombo li pou ras li.  
DON PEDRO  
Kisasa! Malad ledan fer soupire.  
LEONATO  
So abse soupire.  
BENEDIK  
Fode ena abse pou li soupire.  
KLODIO  
Mwa mo dir li amoure.  
DON PEDRO  
Mo pa trouv okenn sign lamour amwen li pe zwe rol amoure; nek sanz degizman pou sanz personalite.  
KLODIO  
Li bizen amoure.  Get li do! Abiye kouma katalog.  
DON PEDRO  
Li'nn al kot kwafer?  
KLODIO  
So lazou lis kouma laglas.  
LEONATO  
Li finn razeni.  
DON PEDRO  
Misie aroz parfen.  
KLODIO  
25 
 Zenes la amoure.  
DON PEDRO  
Lizie santimantal.  
KLODIO  
Sampoo! Bresing!  
DON PEDRO  
Lapoud, lakrem... Wi, peyna dout. Li amoure.  
KLODIO  
Pa kone. Me mo kone kisannla kontan li.  
DON PEDRO  
Pov tifi. Sirma li pa konn li ase.  
KLODIO  
Malgre sa, mor pou li.  
DON PEDRO  
Ler anter li, li pou get lao.  
BENEDIK  
Zot me xinn pa geri malad ledan. Sir Leonato mo ena detrwa ti -zafer pou koz ar ou ki mo pa'le okenn zokris 
tande.  
(Benedik ek Leonato sorti)  
DON PEDRO  
Mo sir li pe fer demann Beatris.  
KLODIO  
Mo'si. Iro ek Margaret finn fini met Beatris dan ti -kare. Kan sa de la z wenn pou ena fedartifis.  
(Don Jonn rantre)  
DON JONN  
Monsenier, Don Pedro, Bondie protez ou!  
DON PEDRO  
Bonswar Don Jonn.  
DON JONN  
Si mo pa pe deranz ou mo ti'a kontan koz ar ou.  
DON PEDRO  
Anprive?  
DON JONN  
Si ou pa maynn. Sir Klodio kapav tande. Sa konsern li.  
DON PEDRO  
Ki problem?  
DON JONN  
(ar Klodio)  
Sir-sir ou pe marye dime?  
DON PEDRO  
Ou bien kone.  
DON JONN  
Mo pa kone, si li kone seki mo kone.  
KLODIO  
Si ena problem, koze; pa per.  
DON JONN  
Kikfwa ou kwar mo ou lennmi; si ou'le konn laverite, ziz mwa par seki mo pou fer pou ou. E pou mo frer ki 
mo kone bien estim ou e ki finn fer tou demars pou ou reysi marye. Me tousa dan vid.  
DON PEDRO  
Ena problem?  
DON JONN  
Mo bien sagren... Mamzel la pa tro korek... Fer koustik.  
KLODIO  
26 
 Iro? 
DON JON N  
Limem. Iro, ou Iro, Leonato so Iro... Iro tou zom.  
KLODIO  
Koustik?  
DON JONN  
Parol pa ase for pou dekrir so malang. Rod enn expresion pli for. Mo ena prev. Zordi swar vinn ar mwa kot 
so lafnet e zot pou trouv enn lom pe rantre... seswar... lavey so maryaz. Get bien e si lamour ankor for be 
marye li ... marye laryaz. Me mo kwar ou loner pou dimann ou sanz plan.  
KLODIO  
Pa dir mwa!  
DON PEDRO  
Mo refiz kwar.  
DON JONN  
Si zot kwar zot lizie finn anbet zot, refiz kwar. Me si zot swiv mwa zot pou trouve zotme m. Kan zot finn 
trouv tou, tann tou, lerla zot gete ki zot pou kwar, ki zot pou fer.  
KLODIO  
Si mo trouv bisagn bizar, pe'na sime mo marye li dime. Marye? Non. Dan legliz, anpiblik, imilie li. Sa wi.  
DON PEDRO  
Mo finn ed twa pou gagn so lame, mo pou ed twa pou kas so lagel.  
DON JONN  
Pa kont lor mwa pou fer palab lor li. Gete zotmem. Gard kalm ziska minwi, apre sa les jab fer maja.  
DON PEDRO  
Ayo mofinn!  
KLODIO  
Ayo pese!  
DON JONN  
Ayo lasans! Enn sans laverite pa'nn res kasiet! Se sa ki zot pou dir biento.  
(Zot sorti)  
AK 3 SENN 3  
Dan lari  
Dogberi, so partner Verzes ek bann polisie rantre  
DOGBERI  
Kapav fer zot mefians?  
VERZES  
Foul konfianser, foul sertennman. Sinon mo swisid zot.  
DOGBERI  
Enn rekonpans tro bon si zot lamour -prop pa'nn sal parski nou pe donn zot loner vey lakaz enn gran 
dimoun.  
VERZES  
Dwir zot ki bezwen feur.  
DOGBERI  
Dapre zot kisannla plis kondanab pou fer enn bon konspirasion?  
POLISIE 1  
Basdeo Farata ousa Isoop Lamok. Zot finn fel C.P.E.  
DOGBERI  
Vinn la toulede. Zot trouve. Bizen remersie Bondie . Mem minis pas C.P.E. Me pou fel C.P.E. bizen enn zeni.  
POLISIE 1  
Mersi sef!  
 
DOGBERI  
27 
 Fode pa vinn fezer. Mo pe swazir zot pou sa mision erotik la parski zot mem plis enkonpetan, plis 
extravagan, plis galan. Ala zot jouti. Kan enn vakabon, nenport ki vaka bon kape, kap li, fou li kap. Pa get 
divan, pa get deryer... fou li kap. Nenport kisannla pase, dir li chombo, tini, tous -pa-a-mon -pot. 
POLISIE 2  
Si li pa chombo, si li faypat san kler?  
DOGBERI  
Al legliz, alim enn labouzi. Enn nwizans anmwens.  
VERZES  
Si li pa tienbon, si li pa tenir c'est qu'il n'est pas ain bon size de sa lwayal mazeste.  
DOGBERI  
Foul laverite. Nou gagn zafer zis ar bon size. Fode pa fer tapaz kan bann misie la pe dormi. Bann lapolis ki 
fer tapaz aswar se enn zafer enn zafer... toutafe reko mandab. Fale pa fer tapaz.  
POLISIE 3  
Donk li plis meyer si nou dormi. Peyna tapaz dan dormi.  
DOGBERI  
Sa ki apel le xperyans, konesans, repignans. Bondie beni somey. Me fer bien atansion. Pa les voler koken zot 
zarm... Al dan bann tavern, dir bann ki finn fi ni sou al zot lakaz.  
POLISIE 1  
Si zot refize?  
DOGBERI  
Pa deranz zot. Les zot desoule anpe.  
POLISIE 2  
Wi sef  
DOGBERI  
Si zot zwenn enn voler, pa ezite pou soupsonn li... Me les li trankil. Fale pa dimoun onet fouray -fouraye ar 
dimoun malonet.  
POLISIE 2  
Si nou ena prev, pa bizen may li?  
DOGBERI  
Dapre lord, wi. Me si ou tous malang ou lame pou sal. Meyer les enn voler fofile ale. Filou bizen file! Ha! Ha! 
Ha!  
VERZES  
Toultan mo dir, Kamwad Dogberi limem plis bon coeur.  
DOGBERI  
Mo pa fer enn mous dimal. Ankor plis enn bon dimoun.  
VERZES  
Si zot entendre un baba pleurer djur so maman bezwen occupy li.  
POLISIE 3  
Si mama la pe dormi?  
DOGBERI  
Fonndos trankil. Fer koumadir zot pa finn tann nanye. Les piti la okip so mama.  
VERZES  
Certainement aussi!  
DOGBERI  
Same m tou. Zot kone ki zotmen re -enkarnasion lerwa. Si lerwa pase, zot fou li kap!  
VERZES  
Non, mo pa croire que c'est possible.  
DOGBERI  
Komie to'le parye? Si lerwa dakor to gagn drwa aret li. Tou manier enn lapolis bizen respekte lalwa. Li enn 
ofans aret kiken n ki pa dakor.  
VERZES  
Et certainement aussi.  
DOGBERI  
28 
 Korek! Bien korek! Bonswar otankevouzet. Si ena problem apel mwa. Bon -nwit. Dormi bien.  
POLISIE 1  
Bon bann kamwad. Nou al kas enn poz dan kwen laba. Taler, trankil nou glise nou al dormi lakaz.  
DOGBERI  
Ankor enn ti zafer. Vey lakaz Gouverner. Dime ena maryaz kot li, aswar bel gamat. Pa bliye, bizen bien 
militan.  
(Dogberi ek Verzes sorti. Boratio ek Konnrad rantre.)  
BORATIO  
Konnrad kot twa?  
POLISIE 1  
(ar lezot gardien)  
Shuut! Trankil!  
BORATIO  
Konnrad! Konnrad kot to ete?  
KONNRAD  
Aret kriye. Mo la, koste ar twa.  
BORATIO  
Bwat sa! Kouma enn lagratel.  
KONNRAD  
Nou regle sa pli tar. Kontinie to zistwar.  
BORATIO  
Nou al amba lavarang laba. Lapli pe tonbe. Kouma enn soular mo va vomi tou.  
POLISIE 2  
(ar lezot gardien)  
Ekout bien. Ena enn konplo.  
BORATIO  
Pou sa Don Jonn dispoze donn enn gro lamone.  
KONNRAD  
Mari sa lavi la. Krim raport gro.  
BORATIO  
Dir plito ki krim ki ena valer zordi. Kan bann gran kriminel bien ris zot bizen bann ti bweter kouma nou, nou 
nou kapav reklam gro -gro fizon.  
KONNRAD  
Mari sa!  
BORATIO  
To ankor enn baba. To bien kone degizman kasiet laverite. Zoli kostim pa fer zoli dimoun.  
KONNRAD  
Degizman.  
BORATIO  
Pa zis degizman. Enn manier viv.  
KONNRAD  
Viv dan lamanier.  
BORATIO  
Non, p a sa. Lamod. Samem pli gran voler. Li kouyonn lizie, kasiet diformite, fer enn ta zes dan vid.  
POLISIE 3  
Lamod. Mo'nn tann parle. Depi set  an, li pe fer ravaz. Enn gran voler abiye kouma jenntoulmenn.  
BORATIO  
Enn mari senn... Margaret, met lenz Iro, vers p ar lafnet, dir mwa li kontan mwa e mwa mo apel li "Iro mo 
koko, Iro mo gate". Don Jonn letansa ar so frer ek Sir Klodio deryer enn touf, ti pe yam nou senn.  
KONNRAD  
Zot tou finn kwar Iro to metres?  
 
BORATIO  
29 
 Seki bizen kwar finn kwar. Mo patron li, li ti ko ne ki pe pase. Me bannla, Don Pedro ek Sir Klodio, dan nwar 
plonz dan mo lak plen -plen ar lepeti. Klak! Latrap ferme. Sir Klodio koumans zoure. Zoure, modi, kime ar 
leraz. Dime dan legliz ki pou ena zoli tamasa. Mis Iro pou chombo. Mo fier mo kapasite.  
POLISIE 1  
Onon lalwa nou dimann zot pa bouze.  
POLISIE 2  
Fer apel nou sef. Nou finn fek maske pli gran krim ki finn komet lor later.  
POLISIE 3  
Lamod, sef -voler, parmi. Mo rekonet so perik.  
KONNRAD  
Tansion bann manm!  
POLISIE 2  
Kisannla apel Lamod isi.  
KONNRAD  
Oke, oke. Onom lalwa nou akiz zot; donn nou drwa swiv zot.  
BORATIO  
Ala nou fini. Kouma marsandiz dan lame kolporter.  
KONNRAD  
Marsandiz kabri... Oke, oke, nou respekte lotorite.  
Zot sorti  
AK 3 SENN 4  
Dan lakaz Leonato  
Iro, Margaret ek Irsil rantre  
IRO 
Irsil, rann enn servis al lev Beatris.  
IRSIL  
Deswit Mis Iro.  
IRO 
Dir li mo bizen li.  
IRSIL  
Dakor. ( Li sorti ) 
MARGARET  
Non, lot kolie la pli bon.  
IRO 
Pa fer okenn diferans. Mo prefer sannla.  
MARGARET  
Mo konsey ou sanze. Taler ou dimann ou kouzinn.  
IRO 
Zot toulede fol. Mo kone ki bon.  
MARGARET  
Mo prefer lot sapo la... Ou rob enn mervey. Bien pli zoli ki rob ki Prenses Margaret ti mete.  
IRO 
Sannla pli zoli, zot dir.  
MARGARET  
Peyna konparezon. Dis fwa pli zoli.  
IRO 
Bondie egey mo lespri. Mo leker lour.  
MARGARET  
Taler li pou pli lour. Pou ena pwa enn zom lor twa.  
IRO 
Pa koz koumsa. To pa onte?  
 
MARGARET  
30 
 Ki ena pou onte? Prefer enn mari lour ki enn mari leze. Ler li leze enn ti labriz fer li anvole. Dimann ou 
kouzinn. Ou pou trouve o umem.  
(Beatris rantre)  
IRO 
Bonzour kouzinn.  
BEATRIS  
Bonzour Iro. To bien?  
IRO 
Kifer to mosad?  
BEATRIS  
Mo sante bien tris.  
MARGARET  
Anou sant "Anbalaba". Koumsa pa neseser personn mont lao.  
BEATRIS  
Anba laba, desann anba. Si li desann amba, balon la monte.  
MARGARET  
Chi! 
BEATRIS  
Iro, finn pre pou senk -er. Degaze... Mo pa santi mwa bien... Ayo!  
MARGARET  
Ayo mama? Ayo mondie? Ayo mari?  
BEATRIS  
Ayo maler!  
MARGARET  
Tas lor poto?  
BEATRIS  
Ki li 'le?  
MARGARET  
Mwa? Nanye. Bondie ekzos tou lapriyer.  
IRO 
Legan ki Klodio finn donn mwa santi bon.  
BEATRIS  
Mo pa santi nanye, mo nene bouse.  
MARGARET  
Ler li debous ou, ou pou santi.  
BEATRIS  
A Senier. Margaret pe fer jok! Depi kan to fer lespri.  
MARGARET  
Depi ou finn perdi ou lespri. Mo finn ramas li. Aster kouma ou trouv li?  
BEATRIS  
Pa trouv li. Lespri envizib... Zot pa'le kwar! Mo gagn maloker.  
MARGARET  
Toulegramaten?  
BEATRIS  
Ase!  
IRO 
Pak avan karem?  
BEATRIS  
Ale-vini mem koze.  
MARGARET  
Bizen serye vouzot. Beatris zame pou konn sa. Li enkapab konn sa. Benedik bizen konn rod so kari, kikfwa 
pa dan karay ki li kontan.  
BEATRIS  
31 
 Lalang peyna lezo.  
(Irsil rantre)  
IRSIL  
Fer vit Mis Iro. Kortez pe atann ou pou al legliz.  
IRO 
Ayo Bondie! Vit, vit. Ed mwa vouzot.  
zot sorti  
AK 3 SENN 5  
Dan enn lot parti lakaz Leonato  
Leonato, Dogberi ek Verzes rantre  
LEONATO  
Mo pa konpran. Ki zot ole?  
DOGBERI  
Vot E xelans, mo ena enn konfirmasion ki konserv ou.  
LEONATO  
Fer vit. Mo bien bizi.  
DOGBERI  
Kouma mo'nn dir ou.  
VERZES  
Samem  
LEONATO  
Ki zafer? Fer vit.  
DOGBERI  
Eskiz li sef. Mo kamwad Verzes li koz enpe nenport. Ar laz so latet finn gate. Me bon dimoun sa.  
VERZES  
Kouma mo aime dir mo osi onet ki enn dumonde ki pa plus onet que mwa.  
DOGBERI  
Mo kamwad Verzes, pa ler pou fer konpasion. Koz tigit me peu.  
LEONATO  
Me z ot chiant!  
DOGBERI  
Vot E xelans. Mersi. Mersi Vot E xelans. Nou faire nou mieux posible. Si mo ti osi chiant ki enn prens mo ti 
pou donn ou tou.  
LEONATO  
Kisa? Zot fann tou lor mwa?  
DOGBERI  
Par tonn mo donn ou. Toultan mo tann bann bon exkominikasion lor ou. Malgre mo pov mo bien kontan.  
VERZES  
Je osi  
LEONATO  
Zot pa ankor dir mwa nanye.  
VERZES  
Votre excellence, hier swar. Sauf votre respect votre honneur. Deux bandit. Plus bandit que ça ti meurs.  
DOGBERI  
Peyna zes. Foul laverite. Me kan laz rantre... lespri fa tige. Bien koze. Bondie gran! Peyn a so segon.  
LEONATO  
Eskiz mwa. Mo bizen ale.  
DOGBERI  
Enn ti parol bourzwa. Yer swar bann gardien ti demay de personifikasion pa tro paralel. Ti'a bon ou 
enterogatwar zot enkizision.  
LEONATO  
Intoroz zot e soumet mwa enn rapor. Mo bien prese.  
VERZES  
32 
 Non seulement mais aussi.  
(Enn boy rantre)  
BOY  
Vot E xelans! Pe atann ou pou seremoni maryaz.  
LEONATO  
Mo vini.  
(Leonato ek boy sorti)  
DOGBERI  
Verzes al dir Basdeo Farata amenn plim ek papie vini. Nou bizen enkizisionn sa de vo ryen la.  
VERZES  
Et certainement aussi.  
DOGBERI  
Bizen kas pake. Oblize nolle prosequi. Nou pran zot dispozision, lerla nou entera xion zot. Mo sir zot pou 
dismis kes.  
(Zot sorti)  
AK 4 SENN 1  
Dan Legliz  
Don Pedro, Don Jonn, Leonato, Pret, Sir Klodio, Sir Ben edik, Iro, Beatris, ets rantre  
LEONATO  
Monper, enn seremoni senp; evit simagre; zis seki esansiel.  
PRET  
Sir Klodio, ou finn vini pou marye sa tifi la?  
KLODIO  
Non.  
LEONATO  
Pa marye li me marye ar li. Ou, Monper, pou marye li. Marye li ar tifi la. Konpran!  
PRET  
Mafi, ou finn vinn isi pou marye ar Sir Klodio?  
IRO 
Wi. 
PRET  
Si tifi la ousa garson la konn nenport ki rezon kifer zot pa kapav marye, mo ordonn li koze.  
KLODIO  
Iro to pa konn okenn rezon?  
IRO 
Non, mo bieneme.  
PRET  
Ou, Sir Klodio?  
LEONATO  
Mo reponn pou li. Non.  
KLODIO  
Reponn pou enn lot? Kapav zwenn tase. Zame reponn pou enn lot.  
BENEDIK  
Baprebap! Enn ti koze sa!  
KLODIO  
Monper, vans ou! Sir Leonato  
Eski ou kapav san ezitasion  
Donn mwa anmaryaz enn, sir -sir, zennfi?  
LEONATO  
Osi sir ki mo sir li  mo tifi.  
KLODIO  
Mwa, ki mo kapav donn ou anretour  
Ki ena mem valer ki ou tifi?  
33 
 DON PEDRO  
Sel solision. Retourn li so tifi.  
KLODIO  
Don Pedro, ou konsey samem meyer.  
Sir Leonato repran ou tifi.  
Pa dimann envite manz mang fletri.  
Ou tifi enn aktris, konn fer so senn.  
Get li do! Fer kwar vremem li timid!  
Enn profesionel dan anbet lizie,  
Pentir pese ar kouler inosans!  
So lazou rouz kapav fer kwar vremem  
Li inosan. Eski nou tou pa kwar,  
Tou dimoun isi, ki li ankor vierz,  
Ler get so zedsenn? Zes touy konesans!  
Femel lisien ansaler pa koste  
Ar pianter so vis. Fer mwa gagn vomi.  
LEONATO  
Sir Klodio, mo pa konpran!  
KLODIO  
                                  Pa konpran?  
Pa kwar mo pou marye ar enn piten.  
LEONATO  
Sir Klodio, si koumadir de zenes  
Pa finn kapav tini laflam lamour  
E mo Iro finn donn ou so lekor...  
KLODIO  
Pa bet sa bonom! Si mwa ki'nn pran li  
Lerla kapav dir li'nn donn so mari,  
Pese la pa grav. Non Leonato,  
Tir dan ou latet. Mo pa finn tous li.  
Mo'nn kontrol dezir. Pa finn depas kad;  
Finn respe koutim ar senserite.  
IRO 
Mo pa'nn zwe mo rol dapre tradision?  
KLODIO  
Rol? Aktris manti! To konn zwe to rol.  
To fer dimoun kwar tomem Virzini,  
Enn bouton inosan, fre, prop, entak;  
Ler gete to disan kontamine  
Ar vis kouma sa bebet tropikal  
Ki nek rod z wisans dan bavant anflam.  
IRO 
Kifer ou pe dir parol ofansan?  
LEONATO  
Don Pedro, fer ki xoz. 
DON PEDRO  
                             Mo dan dife.  
Akoz mwa enn jenntoulmenn ti kapav  
Al tase dan langrenaz enn laryaz.  
LEONATO  
Mo finn bien tande? Ousa pe reve?  
 
DON JONN  
34 
 Pa pe reve! Tousa laverite.  
BENEDIK  
Enn maryaz sa?  
IRO 
                     "Laverite"? Aryo!  
KLODIO  
Leonato, mwa ki la?  
Sa Don Pedro sa? Sa, Don Jonn, so frer?  
Sa Iro sa? Nou lizie pe trouv kler?  
LEONATO  
Tousa, samem! Kifer ou koz koumsa?  
KLODIO  
Les mo poz ou tifi enn sel kestion;  
E ou so papa servi ou pawer,  
Fer li reponn mwa san fer simagre.  
LEONATO  
Iro, mo beti! Enn lord sa. Koz vre!  
IRO 
Osekour Bondie! Ayo penitans!  
Ki martir zot pe rod fer mwa pase?  
KLODIO  
Bien bizen cheke si to pa man tez. 
IRO 
Mwa Iro, mantez? Kisannla kapav  
Sali non Iro?  
KLODIO  
                  Iro bien kapav!  
Iro limem kapav gat non Iro.  
Ki sa boug, yeswar, ti pe koz ar twa  
Par to lafnet ant minwi ek enn -er? 
Donn repons onet si to profon prop.  
IRO 
Salerla? Mo pa ti k oz ar personn.  
DON PEDRO  
Be, ou profon pa prop. Leonato,  
Mo bien sori, me mo bizen dir ou  
Ki yeswar, mwa, Don Jonn ek Sir Klodio  
Nou ti trouv enn lom pe fer senn ar li  
Kot so lafnet - trouve ek tande, tou - 
E so galan apre finn rakont tou,  
Komie fwa kasiet -kasiet, zot finn fer  
Pese longer lasemenn.  
DON JONN  
Dousma! Chombo! Fale pa kas lakle.  
Gard bann nom sekre.  
Zafer la malang, nou bizen protez  
Loner dimoun prop. Bien sagren mamzel  
Ou finn bien fane, ou bizen peye.  
KLODIO  
Ayo Iro! Ki kalite tifi! 
Si enn ti bout ou zoli laparans  
Ti dekor ou lespri ek santiman!  
Lavi sa! Salam parfen santi pi.  
35 
 Salam malang dore, dorir malang;  
Aster bizen ferm lamour dan prizon,  
Aret fer konfians soupir inosan.  
Pas letan rod skorpion dan zarden fler;  
Adie lamour.  Senserite finn mor.  
LEONATO  
Touy mwa! Pa les mwa viv! Lamor pran mwa!  
(Iro tom sankonesans)  
BEATRIS  
Iro! Iro! Pa larg lekor Iro!  
DON JONN  
Anou tir! So prop pouritir touf li.  
(Don Pedro, Don Jonn ek Klodio sorti)  
BENEDIK  
Ki li gagne?  
BEATRIS  
Zot finn touy li. Pov, pov Iro! Ed nou.  
LEONATO  
Lamor, rann enn servis pran li, ale.  
Samem meyer degizman pou kasiet  
Pianter mo laont.  
BEATRIS  
Pa ale Iro!  
PRET  
Pa plore mamzel.  
LEONATO  
To ouver lizie?  
PRET  
Kifer non? Dir mwa!  
LEONATO  
Kifer? Akoz laont finn tal part ou. 
Eski kapav souy pianter dan disan  
Enn tifi visie? Rann mwa enn servis  
Iro, aret respire; ferm lizie,  
Ale. Me si to tarde pou ale,  
Si mo santi to lamour prop lisien  
Finn angourdi, lerla mo modi twa,  
Kas to leker. Nou'nn gagn enn sel zanfan.  
Eski mo sagren ki nou'nn gagn zis enn?  
Non! Non! Mo plore nou'nn gagn enn anplis.  
Mo regret lamour ki mo'nn gaspiye.  
Preferab ramas enn batar par la  
E ler li fane, mwa mo kapav dir:  
"Sa pouritir la pa sort dan mo trip"  
Me li, li mo laser, li mo disan;  
Mo lamour, mo fierte; mo ti telman  
Ador li ki mo ti bliye momem;  
Telman ki - Ayo Bondie li finn tom  
Dan pit latrinn; lamer pa ase gran  
Pou lav so malang e dezenfekte  
So nam angorze ar lespri bisagn.  
So lekor fletri!  
BENEDIK  
36 
                    Sir Leonato  
Pa p erdi pasians! Tousa telman drol  
Mo latet dan vid.  
BEATRIS  
Mwa mo sir! Zot pe fann labou lor li.  
BENEDIK  
Bea, yerswar ou ti dan so lasam?  
BEATRIS  
Pa yerswar. Me avan sa, touleswar.  
Depi enn  an nou partaz mem lasam.  
LEONATO  
Hen! Zot finn trouve! Aster peyna dout.  
Kifer dimoun onorab - Don Pedro,  
Don Jonn, Klodio - pou koz manti lor li.  
Pa bliye Klodio, so larm ti koule  
Ler ti demaske sa pouritir la.  
Tir li divan mwa, mo pa'le get li.  
PRET  
Ekout mwa vouzot!  
Tou sa letan la mo pa'nn dir nanye,  
Mo ti pe obzerv rea xion Iro.  
So figir boulverse, montre soufrans,  
So lazou blem pe dir so inosans,  
Klarte so lizie ekler nou erer,  
Proklam laverite. Apel mwa piaw,  
Pa fer mwa konfians, pa koz experyans,  
Bril mo bann liv; bliye, mo laz, mo rol,  
Mo plas, mo loner si sa tifi la  
Pa enn pov viktim mesanste lezot.  
Ala ki mo kwar!  
LEONATO  
                     Enposib Monper.  
Oumem ou'nn trouve, li pa sey defann.  
Li pa'le ogmant fardo so pese  
Ar pese parzir; li pa rezet sarz.  
Kifer ou pe sey kasiet so pese  
Kan dimo un kone li'nn fann so pikan.  
PRET  
Kisannla Iro finn pran ou loner?  
IRO 
Bann ki akiz mwa sirman zot kone.  
Mwa mo pa kone; pa konn okenn zom;  
Si mo koz manti Bondie pini mwa.  
Papa, si ou gagn prev ki mo'nn fane,  
Ki mo pe zwenn kikenn aswar dan nwar  
Rezet mwa, pous mwa; mo donn mo lavi.  
PRET  
Koumadir ena ki finn may dan lak.  
BENEDIK  
De ladan mo sir, zot bien onorab;  
E si zot lespri finn tas dan fatak  
Mo bien kwar Don Jonn, sef dan trikmandaz,  
Finn fer plan jabolik pou sem lemal.  
37 
 LEONATO  
Pa kone. Si zo t dir laverite  
Iro pou pey ser. Si tousa pa vre,  
Bannla pou kone ki apel vanzans.  
Pa kwar disan dan mo lavenn finn sek!  
Pa kwar servo dan mo latet finn tengn!  
Pa kwar malsans finn touy mo landirans!  
Pa kwar movetan fer fami sove!  
Okontrer! Disan, servo, la ndirans,  
Fami, zot tou pou nek marye pike  
Pou lav mo loner.  
PRET  
                        Anou gard nou kalm,  
Ekout mo konsey, ekout sak parol.  
Dapre sa bannla ou tifi finn mor.  
Les nou kasiet li dan enn plas sekre,  
Larg nouvel partou ki Iro finn mor.  
Tou dimoun fer senn vadire andey,  
Fer servis lamor, depoz fler lor tom.  
LEONATO  
Ki serti? Kot tousa pou amenn nou?  
PRET  
Si nou zwe nou rol dapre senaryo,  
Sagren pou ranplas palab. Ki ou dir?  
Me pa zis sa. Si nou fer nou louvraz  
Dapre lord, nou amenn nouvo lavi.  
Tou dimoun bizen kwar ki fos temwen  
Finn kas so leker e li finn mor sek.  
Lerla larm pou koule. Mwa mo kone  
Ki mo pe dir. Lavi komik, kwar mwa!  
Kan nou'ena enn zafer dan nou lame  
Nou pa pran li kont. Kan nou perdi li  
Lerla nou konpran so vre -vre valer.  
Met paryaz ar mwa, Klodio 'si parey.  
Kan li pou aprann ki li'nn touy Iro  
Ar parol enzis, lerla so lespri  
Pou kre enn Iro ki dan tou fason  
Mil fwa pli zoli, pli bon, pli onet  
Ki nou Iro, fam ki li ti kone.  
Lerla, marke -garde, li pou bwar lank  
Si so lamour vre; pou modi so sor,  
Regret so parol, dekouyonn so fars  
Mem si li ankor kwar Iro koupab.  
Fer seki mo dir. Napa bizen per.  
Tou pou redrese, pli bien ki nou kwar.  
Me si sa plan la pa marse, omwen  
Nouvel so lamor pou tengn komeraz;  
Seki res pou fer: k asiet so laont,  
Met li dan kouvan; les li viv lavi  
Dan lapriyer, bien lwen ar mesanste.  
BENEDIK  
Sir Leonato, ekout so konsey!  
Mo pa kasiet, Don Pedro ek Klodio,  
38 
 Zot toulede, mo bann bon kamarad,  
Me mo fer serman ki dan sa kes la  
Mo pa pou les lamitie pou bannla  
Anpes mwa trouv kler.  
LEONATO  
                           Mo dan tourdisman,  
Nenport ki konsolasion fer dibien.  
PRET  
Enn bon desizion. Sakenn fer so bout.  
Kan malad extra, me xinn 'si extra.  
Mis Iro zwe mor pou kapav re -ne. 
Seremoni la finn zis ranvwaye;  
Pran pasians! Tou pou rant dan lord.  
Apart Benedik ek Beatris tou dimoun sorti.  
BENEDIK  
Mis Beatris, pa bizen plore.  
BEATRIS  
Non, mo pou devid tou mo larm.  
BENEDIK  
Ou fer mwa sagren.  
BEATRIS  
Pa bizen sagren.  
BENEDIK  
Mo bien s agren Iro. Mo kwar li inosan.  
BEATRIS  
Kot sa vre zom ki kapav prouv sa?  
BENEDIK  
Ki bizen fer?  
BEATRIS  
Sa zis enn vre zom kapav kone.  
BENEDIK  
Beatris, dan sa lemonn la oumem mo pli kontan.  
BEATRIS  
Mo anvi dir ou mem zafer. Mo anvi, mo pa anvi. Li vre, li pa vre. Kwar. Pa kwar... Seki zot finn fer Iro, fer 
leker fermal.  
BENEDIK  
Beatris mo sir ou kontan mwa. Mo sir!  
BEATRIS  
Sir, sirman, serman! Lerla manz tou.  
BENEDIK  
Mo sir ou kontan mwa. Si kikenn dir mo pa kontan ou, mo fer li manz so lalang.  
BEATRIS  
Ou, ou pou manz ou parol?  
BENEDIK  
Zame! Peyna reset pou kwi li... Beatris, serman! Mo kontan twa.  
BEATRIS  
Bondie pardonn mwa!  
BENEDIK  
Kifer? Kifer mo gate?  
BEATRIS  
Mo ti pe al dir twa mo kontan twa.  
 
BENEDIK  
39 
 Dir! Dir ki to panse.  
BEATRIS  
Mo panse telman ranpli ar Benedik ki peyna plas pou panse.  
BENEDIK  
Nek dir mwa ki to'le. Seki to dir, samem!  
BEATRIS  
Touy Klodio.  
BENEDIK  
Kwa? Sa zame!  
BEATRIS  
To finn fini touy mwa. Salam!  
BENEDIK  
Atann mo gate.  
(Li trap li)  
BEATRIS  
Mo leker nepli la. To lamour fos. Larg mwa! Les mo ale.  
BENEDIK  
Beatris!  
BEATRIS  
Initil... mo pe ale.  
BENEDIK  
Pa gat zami!  
(Li larg li)  
BEATRIS  
To fer bon vale ar mwa me to refiz touy mo ennmi.  
BENEDIK  
Klodio to ennmi sa?  
BEATRIS  
Li enn sen pa vre? Li finn fann labou, kas loner, briz lave nir mo kouzinn. Me li enn sen. Si mo ti enn zom li ti 
pou kone ar mwa. Li bien prepar so senn ziska ki zot mont lor lasenn. Lerla anpiblik li akize, difame, vomi so 
fiel. Ayo Bondie! Kifer mo pa ti enn zom? Mo ti pou manz so trip.  
BENEDIK  
Beatris, ekout mw a... 
BEATRIS  
Enn zom kot so lafnet. Zoli koze!  
BENEDIK  
Ekoute Beatris...  
BEATRIS  
Iro, mo ser. To inosan. Viktim mesanste. Zot finn anter twa vivan.  
BENEDIK  
Bea...  
BEATRIS  
Swadizan prens, swadizan sevalie... Mont dadak lor bourik. So sans  
mo pa enn zom. So sans mo pa konn okenn vre zom. Bann zom nek kas leren; kouraz finn vinn gonaz; lalang 
finn vinn kravat, dekor lestoma. Zaze kouma Rambo, kas pikan kouma yev. Malsans! fer seki mo'le, mo pa 
pou vinn enn zom. Pa fer nanye; mo va res enn fam andey.  
BENEDIK  
Atann Beatris. Mo fer serman mo kontan twa.  
BEATRIS  
Aret koze. Fer ki xoz. 
BENEDIK  
To sir net Klodio finn fer Iro ditor? Peyna dout?  
BEATRIS  
40 
 Mo plis ki sir.  
BENEDIK  
Samem tou. Pa bizen plis. Mo al rod Klodio. Li pou pey mwa ser. Fer mwa konfians. Al konsol  to kouzinn. 
Mwa mo bizen dir partou ki li'nn mor. Orevwar mo lamour.  
(Zot sorti)  
AK 4 SENN 2  
Dan enn stasion  
Dogberi, Verzes, Sextonn abiye kouma enn mazistra ek Boratio, Konnrad, polisie, ets rantre  
DOGBERI  
Eski sertennman nou rasanbleman finn resanble?  
VERZES  
E! Amenn enn sez. Met sa kousen la. Sez la dir Misie Mazistra.  
SEXTONN  
Kisannla bann delenkan?  
DOGBERI  
Sef vot respe, savedir mwa ek misie mo kamwad.  
VERZES  
Foul laverite e sertennman osi. Nou ena pou fer kestionnman bann piez à konfe xion. 
SEXTONN  
Me kisannla finn komet enn ofans? Kisannla nou bizen kestione? Dir zot dibout divan Serzan Dogberi.  
DOGBERI  
Foul laverite. Fer zot fer zot kadans divan mwa. Twa mo dalon: Vat iz your nem?  
BORATIO  
Boratio  
DOGBERI  
Ekrir "Boratio". E twa laba, ki to non?  
KONNRAD  
Mo pa enn nenport. Mo apel Konnrad.  
DOGBERI  
Marke: "Son e xelans Dokter Konnrad". Dir mwa zot de. Eski zot bann bon krwayan?  
KONNRAD EK BORATIO  
Nou kwar.  
DOGBERI  
Ekrir ki zot kwar dan Bondie. Ekrir plito "Dan Bondie zot kwar." Bondie bizen pas avan verminn. Finn fini 
deside ki zot de, zot bann bez -zot-minn. Finn fini deside, aster nou pre pou prouve. Ki zot ena pou dir?  
KONNRAD  
Erer kamarad, erer. Pa dakor.  
DOGBERI  
Li fer lenteresan. Taler mo tay so bert. Ou, vinn isi. Mo enstrir ou ki ou enn ve rminn pli tigit ki bebet.  
BORATIO  
Pa dakor. Erer kamarad!  
DOGBERI  
Toulede dakor. Zot repons parey. Ekrir ki zot dakor.  
SEXTONN  
Serzan Dogberi. Prosedir la pa bon. Bizen fer bann temwen temwaye.  
DOGBERI  
E sertennman osi. Il faut! Bon! Gardien Nimero Enn, mo ordonn twa akiz akize la.  
POLISIE 1  
Li ti dir ki Don Jonn enn bezer -pake.  
DOGBERI  
Ekrir sa!... Me li finn fer enn parzir... Bien grav.  
 
BORATIO  
41 
 Serzan...  
DOGBERI  
Choup -chap! Mo pa kontan to lagel silvouple.  
SEXTONN  
Ki li ti dir ankor?  
POLISIE 2  
Ki Don Jonn ti donn li pake pitay pou akiz Mis Iro fos -fos. 
DOGBERI  
Malice abovethought, larsenik... Note, note, note...  
VERZES  
Foul laverite. Pa manti!  
SEXTONN  
Ou ena ki xoz pou azoute?  
POLISIE 1  
Ki Sir Klodio ti ena lentansion imilie Mis Iro anpiblik e refiz marye ar li.  
DOGBERI  
Blasfem, erezi! To nam pou gagn so komision ek so solision dan dife lanfer.  
SEXTONN  
Apre?  
POLISIE 1  
Samem tou.  
SEXTONN  
Tou bann evidans bien kler. Peyna katakata. Boner gramaten Don Jonn finn tire depi Mesina. Mis Iro ki finn 
gagn latet anpiblik finn mor sek. Zot koupab. Met menot e amenn zot divan Gouverner. Letansa mo al donn 
li enn brifing konple.  
(Li sorti)  
DOGBERI  
Gard, fou zot antret, antro...antray...samen.  
VERZES  
Foul laverite e sertennman osi. Les Lazouvans okip zot.  
DOGBERI  
Malsans! Sextonn pa la. Sinon li ti kapav ekrir sa zoli kozman la. Amar zot lipie... Bann lisien! Serpan!  
KONNRAD  
Al dormi ta bourik. Move bourik!  
DOGBERI  
To pa anpeste mo pos? To pa tanpeste mo laz? Bizen ekrir. Li dir mo enn bourik. Rapel zot tou,  li dir mo enn 
move bourik. Pa enn bon bourik. Enn move bourik... Move sovaz, to ranpli ar pitie; mo pou fer fos -temwen 
temwaye. Mo enn bon dimoun, enn bon sitwayen, enn bon serzan, enn bon zanbon. Mo konn lalwa, rafia, 
fatak. Move bourik. Tanto to kone ta nto. Tanto to siro zanana!  
(Zot tou sorti)  
AK 5 SENN 1  
Divan lakaz Leonato  
Leonato ek Antonio rantre  
ANTONIO  
Si to kontinie to pou rwinn tomem.  
Li pa normal sa! To pe asasinn  
To prop lekilib.  
LEONATO  
                      Pa sey konsol mwa.  
Konsolasion glise lor mwa kouma  
Dilo lor fey sonz. Pa seye. Pert -tan! 
Amenn dimoun ki soufer kouma mwa,  
Lerla mo va ekout mem sante tris.  
42 
 Rod enn papa ki finn konn mem maler,  
- So zanfan adore finn zwenn tase - 
Les li rakonte, mo pou ekout li.  
Nou va konpar nou maler bout par bout,  
Konpar nou sagren kare par kare,  
Pous par pous, santimet par santimet;  
Si li fer sourir, kares so moustas,  
Koz zoli koze, rod bliye soufrans  
Malgre nou tourman, met li divan mwa,  
Mo po u les li souy larm dan mo lizie.  
Ekziste sa? Bann dimoun, to kone,  
Kontan donn konsey, kontan pres moral  
Lor douler zot pa'nn santi; nek grif zot,  
Lerla zot konsey kime ar laraz,  
Zoli koze rant dan vant depresion,  
Lakord pasians trangle filozofi.  
Mo'nn tro  tande. Non! Dimoun koz nenport  
Pou konsol douler lezot. Me get zot  
Ler siklonn la kraz tou dan zot lakaz.  
Mo douler rezet zot konsolasion.  
ANTONIO  
Bizen rezonab! Aret fer zanfan.  
LEONATO  
Poupet sifon pa konn douler leker;  
Gran -gran filozof koz bel -bel koz e 
Me kan douler pens zot nam, zot kriye  
Malgre zot finn ponn trete lor trete  
Lor pouvwar lespri dan kontrol lekor.  
ANTONIO  
Pa bizen pran tou sarz lor to zepol;  
Bann ki finn fane fer zot 'si peye.  
LEONATO  
La, mo foul dakor. Samem dan mo plan.  
Mwa mo kwar aster Iro inosan.  
Sa, Klodio pou pey ser; Don Pedro 'si;  
Tou bann ki finn dezonor mo tifi.  
(Don Pedro ek Sir Klodio rantre)  
ANTONIO  
Ala zot vini, toulede ansam.  
DON PEDRO  
Bonzour, bonzour.  
KLODIO  
Bonzour e orevwar.  
LEONATO  
Silvouple mesieu!  
DON PEDRO  
Sori, nou prese.  
LEONATO  
Prese! Zot bien prese. Salam mesieu!  
Pa kapav atann? Rait! Pa fer nanye.  
DON PEDRO  
E vie tonton, pa rod lager ar nou.  
ANTONIO  
43 
 Si lager ti kapav efas pese  
Peser ti pou manz later.  
KLODIO  
Kisannla?  
LEONATO  
Tomem sal ipokrit, move manter.  
Pa kwar to lepe pe fer mwa tranble.  
Mo pa per twa.  
KLODIO  
                    Ou finn mal konpran mwa.  
Mo pa ti menas ou ar mo lepe.  
Pa per. Zame mo atak vie dimoun.  
LEONATO  
Vantar! Fer so vantar, rod boufonn mwa.  
Pa kwar enn vie fouka ki diva n twa,  
Ki pe fer so senn parski li kone  
Akoz so laz pou les li radote.  
Klodio, ou'nn fer mo tifi ek momem  
Telman gran ditor ki mo oblize,  
Malgre seve blan, dir ou si ou'enn zom  
Vini, enn pou enn, nou regle nou kont.  
Ou finn koz manti lor mo pov tifi;  
Ar ou bann ensilt ou'nn asasinn li,  
Fors li al dormi dan kavo fleri.  
Kavo nou fami pa finn konn laont  
Apart foste ki ou finn fabrike  
Ar ou lespri kabose.  
KLODIO  
Fabrike?  
LEONATO  
Wi Klodio, fabrike. Laverite!  
DON PEDRO  
Bonom, pa vre sa.  
LEONATO  
                         Monsenier vremem!  
Mo kapav prouv sa ar mo pov lepe,  
Mo lame tranble kont so expertiz,  
So foul lazenes, lafors ek kouraz.  
KLODIO  
Bat karte! Mo refiz lager ar ou.  
LEONATO  
Ou fou mwa dan kwen? Ou'nn touy mo zanfan,  
Be si ou touy mwa, ou va touy enn zom.  
ANTONIO  
Non, li pou touy de zom, pa enn me de.  
Sa pa fer nanye; koumans ar premie.  
Touy mwa avan, lerla fer to vantar.  
Mo chalenj twa ti chokra bachara,  
Sir Bweter vini, mo va touy -touy twa.  
To per pou mat ar enn vre zom?  
LEONATO  
Tonio!  
ANTONIO  
44 
 Napa bliye. Mo ti kontan mo nies;  
Li'nn mor asasine par bann sovaz  
Ki peyna kouraz mat ar enn vre zom  
Kouma mwa mo mat ar pwazon serpan.  
Zokris, zako, zimaz.  
LEONATO  
Tann sa Tonio!  
ANTONIO  
Rapel, pa bliye! Mo konn zot grimas,  
Konn zot bout par bout, lanver ek landrwat;  
Gran lagel, fezer, nek swiv seki for,  
Manter, kouyoner, sef dan fann rimer,  
Met dan zar, zot deklar mari gayar,  
Larg enn -de parol, fer tapaz loraz,  
Fer kwar zot koler pli for ki zekler,  
Lergete fizet.  
LEONATO  
Mo frer ekout mwa.  
ANTONIO  
Pa rant ladan twa, les mo okip sa.  
DON PEDRO  
Mo pa pe dimann zot de eskiz nou.  
Mo sagren aprann lamor zot tifi  
Me mo asir zot, ler ti akiz li  
Nanye pa ti fos. Kapav donn zot prev.  
LEONATO  
Monsenier  
DON PEDRO  
Mo pa anvi ekout ou.  
LEONATO  
Pa pou  ekout mwa? Taler nou gate!  
ANTONIO  
Pa pou fini la. Pou'ena lamerdman.  
Leonato ek Antonio sorti  
Benedik rantre  
DON PEDRO  
Ala li la. Tou sa letan la nou nou pe rod li.  
KLODIO  
Benedik, ki lapoz?  
BENEDIK  
Bonzour Monsenier.  
DON PEDRO  
Sir Benedik, ankor enn tigit ou ti pou bizen aret enn bagar.  
KLODIO  
De vie bonom san ledan ti pre pou mord nou nene.  
DON PEDRO  
Leonato ek so frer. Mo kwar nou ti pou enpe tro zenn pou mat ar zot.  
BENEDIK  
Dan enn fos bagar peyna vre loner. Mo ti pe rod zot de.  
KLODIO  
Nou 'si nou ti pe rod twa. Nou mari tris; bien bizen fer nou riye.  
rakont enn zistwar, fer enn jok.  
BENEDIK  
45 
 Li dan mo fouro. Zot 'le mo tir li?  
DON PEDRO  
To sarye to lespri lor to leren?  
KLODIO  
Zame mo'nn tann sa. Mo kone ena boukou ki pas akote. Matlo, fer plezir tire... ousa tir enn ler.  
DON PEDRO  
Etae! Get kouma li blem! Swa li malad, swa li ankoler.  
KLODIO  
Ale dalon, mem si traka finn touy lerwa mo sir twa to kapav touy traka.  
BENEDIK  
Sir Klodio, mo a xepte manz ar ou. Atake kan ou'le... Sanz topik.  
KLODIO  
Donn li enn lot zarm. Li'nn manz so premie.  
DON PEDRO  
Eh! Get kouma li pe vinn rouz. Vremem li ankoler.  
KLODIO  
Si koumsa li kone ki bizen fer.  
BENEDIK  
Mo kapav dir ou enn zafer?  
KLODIO  
Alala! Li pou rod lager.  
BENEDIK  
(Ar Klodio)  
To enn verminn. Pa pe badine. Mo chalenj twa, kan to pare, kot to pare. Si to tire to enn kapon. To finn touy 
enn mamzel, zoli ek onet e to pou pey sa ser. Donn enn repons.  
KLODIO  
Mo pare, toutswit... pou riy enn bon kou.  
DON PEDRO  
Enn tamasa! Sa zoli koze.  
KLODIO  
Enn bon dimou n sa. Li'nn envit mwa pou desir roti bef, roti pork, roti poul. E si mo pa desir zot kouma 
bizen, li pou dir mo ledan pa fite... Pou'ena roti mwano 'si?  
BENEDIK  
Misie Klodio ou bann jok mars bien. Mo espere zot pa galoupe, sove.  
DON PEDRO  
Les mo dir twa Be nedik ki Beatris ti dir mwa lot zour. Ler mo dir li to enn koko li dir mwa "enn ti koko"; mo 
dir li "non, enn gro koko", "wi", li dir "koko grosie"; "enn zoli koko" mo dir; li dir "zoli me vid"; "Benedik 
malen" mo dir; "kouma enn vie renar", li dir. "Li ko nn boukou lang" mo dir. "Wi, li dir. "lalang kabri; 
toulezour enn nouvo lagign... Behehehe!" Tou seki mo dir li vir ambalao. Me bizen a xepte, dernie ler li ti 
deklare ki tomem pli zoli garson dan nou pei.  
KLODIO  
Lerla li ti plor enn bon kou, souy so lizie,  dir tousa pa enportan.  
DON PEDRO  
Malgre so senn, mo sir ki, si li pa ay twa senserman, li kontan twa lavi -lamor. Tifi Leonato ti dir nou sa.  
KLODIO  
Nou tann tou. Adan ek Ev dan zarden - "sans chemise, sans pantalon".  
DON PEDRO  
Kan korn pou pouse lor latet Benedik?  
KLODIO  
"Zistwar maryaz pa badinaz".  
 
 
BENEDIK  
46 
 Klodio, to konn mo lentansion. Mo pa ena letan pou ekout to palab anfanten. To fer jok kouma blager fer 
lager. Enn mous pa mor. ( Ar Don Pedro ) Monsenier mo oblize exprim mo dezakor. Ou frer, Don Jonn, finn 
tire depi isi; zot konplo finn detrir enn tifi zoli, inosan e onet; Misie Chokra ek mwa pou regle kont ar nou 
zarm. Orevwar! ( li sorti)  
DON PEDRO  
Li paret serye.  
KLODIO  
Mari serye. Mo sir, pou enpresionn so Beatris.  
DON PEDRO  
Li'nn defie twa . 
KLODIO  
Mo pa'le kwar.  
DON PEDRO  
Ki galimacha! Kan dimoun perdi latet, ala zot komik.  
(Dogberi, Verzes, bann polisie rantre ar Boratio ek Konnrad)  
KLODIO  
Lerla zot rod montre zako fer grimas me zako pli malen ki zot.  
DON PEDRO  
Atann enn kou! Ena problem. Li pa ti dir ki mo frer finn sove?  
DOGBERI  
Ale, marse! Si lazistis pa kapav dres ou, savedir so balans finn deregle. Bann manter ipokrit! Mo pou okip 
zot. 
DON PEDRO  
Kisasa? Bann zom mo frer? Boratio? Ki zot finn fer?  
KLODIO  
Bizen kone kifer finn aret zot.  
DON PEDRO  
Serzan, ki ofans sa de zom la finn komet?  
DOGBERI  
Sef, zot bann faner rimer; lor la zot koz manti; deziem dabor zot bann difamasion; siziem ek dernie dabor 
zot finn fann labou lor enn madam; trwaziem dabor zot finn konfirm laverite mansonz; e lor poto -finis zot 
bann manter -kouyoner.  
DON PEDRO  
Premie dabor: dir mwa ki zot finn fer. Trwaziem dabor: Ki zot ofans ete? Siziem ek dernie dabor: Kifer pe 
pourswiv zot? E lor poto -finis:  Kifer pe akiz zot?  
KLODIO  
Bien rezone dapre metodolozi. Foutou! Pa kapav pli kler ki sa.  
DON PEDRO  
Zot de dir mwa. Kifer finn aret zot? Sa serzan la, li tro malen pou mwa. Ki ofans zot finn komet?  
BORATIO  
Monsenier, mo pa'le perdi letan rakont zistwar. Sir Klodio pou fer mwa pas kord. Mo merite. Mo ti trik zot 
lizie. Zot pa ti dekouver nanye. Me sa bann gonaz la finn dekouver tou par a xidan. Zot ti tann mwa pe 
rakonte ki manier ou frer, Don Jonn, ti pey mwa pou zet labou lor Mis Iro; ki manier zot ti kwar Mis Iro ek 
mwa ti pe koutize, lergete Margare t; ki manier Sir Klodio ti maltret li olie marye li. Bannla konn tou, zot 'si 
zot konn tou aster. Mo va gagn seki mo merite. Mo ena lamor enn bon tifi lor mo konsians.  
DON PEDRO  
Tousa pers mo lekor kouma enn lepe.  
KLODIO  
Mo merit lamor.  
DON PEDRO  
Mo frer k i'nn fer zot fer sa?  
 
BORATIO  
47 
 So lide sa. E li'nn donn nou enn pake pitay.  
DON PEDRO  
Li enkarn lemal. E li'nn sove, verminn la.  
KLODIO  
Pov Iro, aster mo retrouv twa kouma mo ti kontan twa.  
DOGBERI  
Amenn sa bann pleyan -fenean la. Mo sir Sextonn, nou mazistr a, finn fini deform Leonato lor nou 
konnteyner. Pa bliye dir for -for kan so ler vini, ki mo enn move bourik.  
VERZES  
Ala zot vini, Sir Leonato ek Sextonn.  
(Leonato, Antonio ek Sextonn rantre)  
LEONATO  
Kot sa verminn la? Les mo get so fas.  
Lerla mo'a kone ki kalite zans  
Bizen evite. Dir mwa kisannla.  
BORATIO  
Sir Leonato, mwa ki'nn fer erer.  
LEONATO  
Twa sa sovaz la ki'nn servi rimer  
Pou touy mo tifi?  
BORATIO  
Mo tousel koupab.  
LEONATO  
Non, non! Pa dakor! To pa pe koz vre.  
Sa de misie la! Zot bien onorab!  
Parey kouma lot, ki finn kas pikan.  
Mersi! Onorab finn touy inosan.  
Pey enn istoryen met sa dan tex -bouk.  
Felisitasion! Bravo onorab!  
KLODIO  
Mo pe rod parol pou dimann pardon;  
Mo antor net. Mo a xepte peye;  
Deside oumem nenport ki lapenn  
Pou pey mo pese. Mo finn mal azir  
Parski mo bien bet.  
DON PEDRO  
                          Sir Leonato  
Mo dan mem petren. Mo 'si mo pare  
Pou a xepte nenport ki penitans  
Ki ou deside.  
LEONATO  
                 Ayo Monsenier!  
Mo pa kapav dimann ou fer Iro  
Reviv. Enposib! Me mo sipliy zot  
Enform lepep lor inosans Iro;  
Sir Klodio, si ou lamour pa finn mor  
Seswar fer enn veye divan so tom,  
Boner dime gramaten vinn kot mwa.  
Ou pa finn vinn mo zann. V inn mo neve.  
Mo ena enn nies, foto mo tifi  
E li pou pran plas mo tifi partou.  
Si ou met bag kot avan ou'nn kas bag  
Mwa mo pas leponz.  
48 
 KLODIO  
                            Sir Leonato,  
Ou bon santiman fer mwa plis sagren.  
San ezitasion mo dir ou "dakor",  
Dir ki bizen fer, mwa mo pou fer li.  
LEONATO  
Dime gramaten vinn dan mo lakaz.  
Seswar nou kas bann. Aster Boratio,  
Mo pou enteroz twa ek Margaret  
Ki, si mo konpran bien ti enn konplis  
Dan konplo Don Jonn.  
BORATIO  
                            Non, mo fer serman.  
Li pa ti kone. Mo ti servi li.  
Kouma ou tifi, li 'si inosan.  
DOGBERI  
E sertennman ossi. Sir Leonato mem li pa dan off -record, sa plengnan -fenean, sa delenkan -ofansan ti zoze 
epel mwa "bourik". Mo ekziz ou ran n enn servis fer lapel kan donn verdik akitman. Pa selman me zosi, enn 
polisie ti tann zot koz Mafia Lamod. Bizen aret Lamod. Pe fer ravaz. Pa bliye, Sir, enkizisionn zot lor la.  
LEONATO  
Lapolis pou gagn meday. Ou 'si Serzan.  
DOGBERI  
Vot omnipotans, vou koze comme ain zenes bien malelve. Felisitasion e sertennman osi. Que Die Ramas vot 
am. 
LEONATO  
Pran sa. Enn ti dite ( donn li kas ). Bizen onet dan travay.  
DOGBERI.  
E sertennman osi.  
LEONATO  
Zot kapav ale. Les prizonie ar mwa.  
DOGBERI  
Mo les  divan mwa dan ou lame enn di xioner, koriz so gramer. Bondie beni ou, vot E xelans, Bienfezans, 
Lesenier dan so gran zwisans donn ou lasante fizik ek manter. Mo donn ou permision pou mo ale. Si neseser 
nou tou bann malfeter nou va zwenn grasa enterdi xion pr ovidansialite. Orevwar otankevouzet.  
VERZES  
E sertennman osi. ( Dogberi ek verzes sorti ) 
LEONATO  
Randevou dime  
ANTONIO  
Dime gramaten  
DON PEDRO  
Rekta!  
KLODIO  
Letansa mo al dimann Iro pardon.  
LEONATO  
Gard, met sa de la dan kaso.  
Bizen dimann Margaret ki li l i kone. Bonswar tou dimoun.  
(Sakenn sorti so kote)  
 
 
 
AK 5 SENN 2  
Dan zarden Leonato  
49 
 (Benedik ek Margaret rantre, sakenn so kote)  
BENEDIK  
Margaret ki manier mo kapav remersie twa pou to koudme?  
MARGARET  
Ekrir enn poem lor mo bote.  
BENEDIK  
Enn poem telman profon, okenn zom pa pou kapav koste.  
MARGARET  
Si bann zom pa kapav koste, trouv li tro profon, mo pou mor viey -fi. 
BENEDIK  
Margaret to tro fite pou mwa.  
MARGARET  
Ki arive? Ou pwagnar finn kabose?  
BENEDIK  
Mo pa servi zouti brit -brit. Ar twa mo pa ro d sikann. Al apel Beatris. Mo depoz zarm.  
MARGARET  
Poz ou zarm lor mo sarm.  
BENEDIK  
Tansion li rod ser bann vis. Ena deinnjer ladan!  
MARGARET  
Bon, mo al apel Beatris. Sey ser so vis.  
BENEDIK  
Mo tounavis elektronik.  
(Li sante ) "A Bondie lamour  
Lao lor so tr onn 
Bien konn mo dilem  
Ze vou tem, ze vou tem"  
Mari sa! Bann liv ranpli ar zistwar "mo kontan twa, to kontan mwa, nou kontan li, li kontan zot..." Be ki mo 
pe fer mwa. Azout enn lot paz. Pa fasil. Mo'nn sey ekrir enn poem. Ala rezilta:  
"Mo kontan twa, do ta, 
Kouma trip dan gropwa.  
Touleswar mo reve  
Klinik, maternite;  
Gramaten boner  
Mo lamour fer ler,  
Resanble mo belmer.  
Enn kees sa!  
Dapre mwa 'linndemiel' rim ar 'fiel'; amoure ar 'zoure'. Mo oroskop lev nene kan koz poezi.  
(Beatris rantre)  
Beatris, mo gate . Kouma mo apel twa, to galoupe, vini?  
BEATRIS  
Wi, misie. E kouma to dir mwa, mo galoupe, ale.  
BENEDIK  
Reste ziska so ler.  
BEATRIS  
O.K. To finn dir "so ler". Savedir "so ler" pou ale finn vini... Avan mo ale, dir mwa si to ti koz ar Klodio.  
BENEDIK  
Mo'nn b ien zour li. Mo merit enn ba.  
BEATRIS  
Zoure li malang, malang fer labous pi. Mo pa pou abras enn lagel sal.  
 
BENEDIK  
50 
 To lespri pe fer bann mo sove depi dan di xioner... Mo finn chalenj Klodio. Si li tire, mo proklame partou ki li 
enn kapon. Beatris, to kapa v dir mwa enn kou ki move kote mo personalite finn atir twa plis?  
BEATRIS  
Bien difisil pou reponn. Seki move telman bien organize ki bonte finn abdike. Move finn marye pike ar 
move. Me twa ki bon kote mo personalite permet twa sibir lamour?  
BENEDIK  
Bien koze! Mo bizen sibir twa malgre mwa.  
BEATRIS  
Malgre to leker. Mo bien sagren twa. Si to rezet to prop leker, par amitie mo 'si mo va rezet to leker.  
BENEDIK  
To kone Bea, twa ek mwa nou tro malen pou kapav kourtize normalman.  
BEATRIS  
Enn dimoun malen zame dir li malen; li pa tap so prop tanbour.  
BENEDIK  
Dan enn lemonn gro -poumon enn dimoun malen oblize tap so prop tanbour. Sinon kan li mor zis so vev pou 
plore.  
BEATRIS  
Komie letan?  
BENEDIK  
Tank ena zoyon pou plise... Ki nouvel Iro?  
BEATRIS  
Bien m alad  
BENEDIK  
Twa?  
BEATRIS  
Parey. Bien malad.  
BENEDIK  
Priye Bondie to kontinie kontan mwa. Samem to me xinn. Irsil pe rod twa mo sir.  
(Irsil rantre)  
IRSIL  
Mamzel, ou tonton pe rod ou. Bel tourdisman dan douniya. Nou kone aster Iro inosan; Don Pedro ek Sir 
Klodio ti may dan lak. Don Jonn ti manigans zot. Li'nn sove. Degaze vini.  
BEATRIS  
To vinn ar mwa Benedik?  
BENEDIK  
Pa zis sa. Mo pou viv dan to leker, soupire dan to douser, e fonn dan to lizie.  
(Zot sorti)  
AK 5 SENN 3  
Dan Legliz  
(Sir Klodio, Don Pedro rantre. Zot swiv par enn laprosesion.)  
KLODIO  
Isi mem sa?  
DIMOUN  
Wi misie.  
KLODIO  
(Lir enn plak)  
Iro inosan,  
Viktim mesanste,  
To kapav repoze  
Anpe pou leternite.  
Poz sa lor so tom. Anou sant anker.  
(Tou dimoun sante)  
Bondie lamour, Bondie lespwar  
51 
 Pardonn seki'nn touy bote rar.  
Axepte zot remor -konsians,  
Zot regre ek zot penitans.  
Lamor egzis, enn zafer tris,  
Me lamor donn nouvo lavi.  
KLODIO  
Ankor enn fwa pardonn mwa,  
Toultan mo pou repet sa.  
DON PEDRO  
Kapav tengn bann tors, soley pe leve;  
Bann lesp ri dan nwar vit -vit pe tire,  
Zot per barlizour ar so penso ge  
Ki laba dan les pe fer so mazik.  
Mersi zot tou. Nou finn fer nou devwar.  
KLODIO  
Mersi, orevwar. Sakenn so kote!  
DON PEDRO  
Degaze! Nou bizen al prepar nou,  
Nou'ena randevou kot Leonato.  
KLODIO  
Priye Bondie ki sannfwala, maryaz  
Pa fini aswar dan enn simitier.  
(Zot sorti)  
AK 5 SENN 4  
Dan lakaz Leonato  
Leonato, Benedik, Beatris, Margaret, Irsil, Antonio, Pret, Iro ets rantre.  
PRET  
Mo pa ti dir zot Iro inosan?  
LEONATO  
Dapre lanket, apart enn, tou dimoun,  
Sir Klodio, Don Pedro, mem Margaret  
Inosan. Enn pake tapaz dan vid  
Zis parski lizie ti anbet lespri.  
ANTONIO  
Nou bizen kontan tou finn rant dan lord.  
BENEDIK  
Mwa kot zot met mwa. Si pa ti koumsa  
Mo ti pou bizen lager ar Klodio.  
LEONA TO 
Iro, twa, Beatris ek tou bann fam  
Zot al atann dan lasam akote,  
Met zot mask kan mo fer dir zot vini.  
Nou de envite pre pou arive.  
Pa bliye mo frer, to'ena pou dibout  
Papa dan maryaz tifi to prop frer  
Ar Sir Klodio.  
ANTONIO  
Mo'nn bien aprann mo rol. 
BENEDIK  
Monper, mo kwar mo bizen ou koudme.  
PRET  
Pou ki zafer?  
BENEDIK  
52 
 Pou amar mwa, met mwa pandi. Nenport!  
Sir Leonato mo bizen dir ou  
Ki leker ou nies finn tas dan lamson.  
LEONATO  
Mo kwar Iro ti enstal lamson la.  
BENEDIK  
Mo leker 'si finn tas dan m em lamson.  
LEONATO  
Mo kwar mo kone kisannla ti met  
Labwet dan lamson. Dir mwa ki ou'le.  
BENEDIK  
Ou repons, Sir, paret bien misterye.  
Seki mo ole se ki ou ole  
Seki mo ole. Setadir mo'le  
Ou permision pou marye li zordi.  
Monper marye mwa ar Mis Beatris.  
LEONATO  
Mo donn ou mo benedi xion. 
PRET  
                                            Pare!  
Ala zot la.  
(Don Pedro, Sir Klodio ek zot swit rantre)  
DON PEDRO  
                Bonzour tou dimoun.  
LEONATO  
Bonzour Don Pedro, Sir Klodio bonzour.  
Nou pe atann zot. Ou finn deside  
Zordi pou marye ar tifi mo frer?  
KLODIO  
Mem si li enn mons ki fer zanfan per.  
LEONATO  
(Ar Antonio)  
Fer li vini. Monper tou finn pare?  
(Antonio sorti)  
DON PEDRO  
Bonzour Benedik. Ki pe arive?  
Divan mouye, rafal dilo glase  
Pe sifonn to seve, mouy to latet?  
KLODIO  
Li pe santi korn pouse lor so fron.  
Pa bizen traka, to korn pou extra;  
Tou bann fam marye pou vinn kares li,  
Tomem pou vinn zot toro prefere.  
BENEDIK  
Toro, limem papa limanite;  
Li fer vas donn dile pou nouri twa.  
Pa drol to kriye kouma enn vie bef.  
(Antonio, Iro, Beatris, Margaret, Irsil rantre. Bann fam finn met mask)  
KLODIO  
Met sa lor vie kont. Mo pey nouvo kont.  
Ar ki mamzel mo bizen fer versman.  
 
LEONATO  
53 
 Ar sannla. Ou kapav pran so lame.  
KLODIO  
Korek sa. Mo kapav get ou f igir. 
LEONATO  
Non. Ou bizen avan trap so lame,  
Fer serman ki ou pou marye ar li.  
KLODIO  
Donn mwa ou lame. Divan Per Frannsis  
Mo dimann ou a xepte vinn mo fam.  
IRO 
Mem dan mo lot lavi, mo ti to fam.  
(Li tir so mask)  
E twa, mo Klodio, to ti mo mari.  
KLODIO  
Enn nouvo Iro?  
IRO 
                     Pa manti ditou.  
Iro martir finn mor, mwa mo vivan;  
Mo pa zis vivan, mo nom peyna tas.  
DON PEDRO  
Be lot Iro la, Iro ki finn mor?  
LEONATO  
Tank ti'ena palab Iro ti zwe mor.  
PRET  
Zot tou finn gagn sok? Fasil pou konpran.  
Taler, apre seremoni maryaz,  
Mo va rakont zot zistwar Iro net,  
Me pou lemoman nou'al dan lasapel,  
E apre servis, mo pou dir zot tou.  
BENEDIK  
Monper dir mwa kisannla Beatris.  
BEATRIS  
(Tir so mask)  
Mo finn tann mo nom. Dir mwa ki ou'le.  
BENEDIK  
Ou pa kontan mwa?  
BEATRIS  
Pa plis ki bizen.  
BENEDIK  
Savedir tou dimoun finn fer erer,  
Zot tou kwar ki ou amoure ar mwa.  
BEATRIS  
Ou pa kontan mwa?  
BENEDIK  
Pa plis ki bizen.  
BEATRIS  
Savedir tou dimoun finn mal konpran,  
Zot tou kwar ki ou amoure ar mw a. 
BENEDIK  
Dapre zot ou'nn mari gate ar mwa.  
BEATRIS  
Dapre zot ou'nn mari pouri ar mwa.  
BENEDIK  
54 
 Fos net. Savedir ou pa kontan mwa?  
BEATRIS  
Pa vreman. Kikfwa kouma kamarad.  
LEONATO  
Beatris, mo sir, kontan Benedik.  
KLODIO  
Mwa mo donn prev Benedik 'inn gate.  
Get sa poem la; se so lekritir;  
Enn poem -damour pou so Beatris.  
IRO 
Mo'si mo'ena enn. Poem Beatris.  
Li finn ekir sa pou dir so lamour  
Pou so bieneme. Benedik biensir!  
BENEDIK  
Get sa bwat la! Pa kapav kasiet laverite. Pa plore! Mo pou ramas twa. Mo bien sagren bann fam ki'nn tas lor 
poto.  
BEATRIS  
Mo pa pou rezet twa. Mo pa'le to gagn latet. Sarite Kretienn! Apre sa mo tann dir to pa pou viv lontan. 
To'nn gagn kanser?  
BENEDIK  
Enn sel fason bous so labous!  
(Li anbras Beatris lor so labous)  
DON PEDRO  
Kimanier Benedik, l'homme marié?  
BENEDIK  
Ekout mwa bien Don Pedro. Enn larme manzer krann pa pou kapav sanz mwa. Ou kwar mo kas latet ar 
rimer, ti -palab. Peyna plas pou ti -leker dan lemonn. Dir seki zot 'le; mo'nn desid pou marye, mo pou marye. 
Zot dir mo e nstab, mo sanze, mo ti kont, aster mo pour. Koze zot, mwa mo pe al delavan. Nou tou sanze. Zis 
kouyon ki pa sanze. Li res kouyon... Klodio, mo'nn pare pou fou twa enn rakle me kouma nou'nn vinn fami 
mo donn twa enn sans. Okip mo kouzinn bien, pa fer li miz er. 
KLODIO  
Mo ti pe priye to refiz Beatris pou mo gagn enn bon rezon fer twa konpran akout dibwa koulou. Me tansion 
rod sanz kari toulezour. Sans mo kouzinn la. Li pou fer twa manze vant plen dan lakaz. Pa neseser al 
restoran.  
BENEDIK  
Efas lepase. Nou tras enn ti trase avan nou marye. Met lame lor leker, met leker dan lame, lev talon lao -lao. 
LEONATO  
Nou va danse apre.  
BENEDIK  
Non, avan. Lorkes, large sa sawal la, mo dir. Don Pedro, kifer ou tris? Rod enn fam monwar, rod enn fam. 
Enn badinn dekore ar ko rn, nenport ki korn, se plis meyeur. ( Enn mesaze rantre ) 
MESAZE  
Don Pedro, nou finn may ou frer Don Jonn. Ki pou fer ar li?  
BENEDIK  
Pa vinn kas nisa! Dime nou get sa. Mo'a ranz so kari. Ale maestro! Bate ravann la. Les lapo kabri gazouye! 
(Zot tou danse ) 
 
RIDO  
RETOURN KONTENI/ RETURN TO CONTENTS  
55 
 TRAZEDI MAKBES  
WILLIAM SHAKESPEARE  
BANN PERSONAZ  
LERWA LEKOS: DENNKANN  
2 GARSON DENNKANN: MALKOM EK DONALBEINN  
BANN NOB DAN LEKOS: MAKBES, BENGKO, MAKDEF, LENOX, ROS, MENNTIS, ANGES, KESNES  
GARSON BENGKO: FLIANS  
SEKRETER MAKBES: SETONN  
GARSON MAKDEF  
ENN DOKTER ANGLE  
ENN DOKTER EKOSE  
ENN PORTIE  
ENN VIE BONOM  
3 ASASEN  
MADAM MAKBES  
MADAM MAKDEF  
NERS  
HEKAT  
BANN SORSIER  
BANN PERSONAZ DAN VIZION MAZIK  
BANN SENIER, OFISIE, SOLDA, SERVITER, MESAZE  
 
LANDRWA: LEKOS EK LANGLETER  
 
AK 1 SENN 1  
Enn laplenn abandone. Loraz ek zekler. Trwa sorsier rantre.  
SORSIER 1  
Kan nou trwa nou pou rezwenn  
Dan garrbarr pou kas nou yenn?  
SORSIER 2  
Kan violans finn rans manze,  
Kan lager finn gagn ase.  
SORSIER 3  
Kan soley pre pou kouse.  
SORSIER 1  
Kotsa?  
SORSIER 2  
Dan karo lalwes.  
SORSIER 3  
Laba mem pou zwenn Makbes.  
SORSIER 1  
Oja mo la!  
SORSIER 2  
Viv rachas!  
SORSIER 3  
Laverite!  
TOULETRWA  
Kler vinn som ek som vinn kler,  
Toulde bengn dan movezer.  
[Zot sorti]  
56 
 AK 1 SENN 2  
Enn kan militer. Tronpet ek tanbour. Lerwa Dennkann ek so lantouraz akeyir enn kapitenn blese dan lager.  
LERWA  
Pov diab la! Sirman li kapav donn nou  
Dernie niouz. Li kapav dir nou mo sir  
Deroulman lager.  
MALKOM  
                       Limem kapitenn  
Ki ti defann mwa ler solda ennmi  
Ti pre pou may mw a. Bienveni ami!  
Dir lerwa ennkou sitiasion laba  
Avan ou vini.  
KAPITENN  
                  Difisil pou dir.  
Vadire de fwet toulde mem lafors  
Sakenn dam sakenn. Sa tret Makdonnwal - 
Limem nam pouritir, akoz samem  
Tou bann moutouk piyanter lor later  
Kol ar li  anvrak - gagn led diktater  
Ki fourni plen zarm ek bann mersener;  
E bondie lasans zwe lakomedi  
Fer li kwar li for. Me pa kapav kal  
Lelan brav Makbes - li merit so tit.  
San get de kote li fons drwat divan,  
Tay-tay adverser, ekzekit ennmi.  
Kouraz dan lame li ouver sime  
Al zwenn Makdonnwal.  
San perdi letan, peyna pou fer zes,  
Li rant dan so vant, desir li ande,  
Li sot so latet, pik li lor enn lans.  
LERWA  
Mo fier mo kouzen. Enn dimoun konfians!  
KAPITENN  
Parfwa Mazeste, kot boner leve  
Laba mem maler lev latet lagign;  
Zis ler nou kwar toukorek, lerlamem  
Tourdisman vini. Tann sa Mazeste.  
Zis ler nou ero arme ar kouraz  
Fors ennmi Lekos kas pikan, tire  
Lerwa Norvezien desid atake  
Ar enn gran larme bien -bien ekipe.  
Letan pa gagne.  
LERWA  
                      Eski sa finn krak  
Nou de zeneral, Makbes ek Bengko?  
KAPITENN  
Wi, kouma enn yev fer enn lion krake.  
Okontrer, kouma de kanon sarze  
Ar doub doz boulet, zot bonbard ennmi - 
Eski zot ti pe rod bengn dan disan,  
Ousa re -ekrir enn lot Golgotha,  
Difisil pou dir - 
Pardonn mwa senier, mo kwar mo pa bien.  
57 
 LERWA  
Ou parol kouma ou blesir, toulde  
Onorab. Dir bann dokter okip li!  
(Ed li sorti) Ros ek Anges rantre.  
Kisannla sa?  
MALKOM  
Ros, ou alye fidel.  
LENOX  
Dapre so regar li ena nouvel  
Enportan, irzan, extraordine r. 
ROS 
Long -vi Mazeste!  
LERWA  
                     Ki dernie niouz, Ros?  
ROS 
Mazeste mo ena niouz depi Faif  
Kot pavyon Norvez ti ofans lesiel  
E rafal glase fer lepep tranble.  
Enn larme mons dirize par Norvez,  
Apiye par Sef Kordor, sef dan tret,  
Ti deklans enn katastrof nasional.  
Sans pou nou, fianse Larenn Amazonn  
Paret, arme ar lasie envensib,  
Manz red ar zot enn pou enn, pwen pou pwen,  
Vir-vir zot anbalao. Rezilta?  
Nou finn gagn lager.  
LERWA  
                       Gran mersi Bondie!  
ROS 
Aster Sweno, Lerwa Norvez, pe rod  
Lape. Li a xepte san kondision  
Prezant exkiz e pey konpansasion.  
LERWA  
Sef Kordor so rengn azordi finn tengn.  
Dan sa ka la, lamor sel solision.  
Mo donn Makbes so tit ek so later . 
Kordor perdi plas, Makbes pran so plas.  
Zot sorti  
AK 1 SENN 3  
Enn laplenn abandone. Move letan. 3 sorsier rantre.  
SORSIER 1  
Kot to sorti mo ser?  
SORSIER 2  
Touy koson.  
SORSIER 3  
E twa mo ser?  
SORSIER 1  
Enn fam peser ti pe manz pistas,  
Nana, nana, nana.  
" Donn mwa enn", mo dir.  
" Maron mofinn", Lagres Malsen kriye.  
So mari peser lot kote brizan.  
Dan touk perse mo al rod li,  
58 
 Fann lapipi lagli -lagli.  
Ala mo vini, bare mo vini.  
SORSIER 2  
Mo donn twa kouran.  
SORSIER 1  
Mersi, mersi.  
SORSIER 3  
Mo donn twa enn lot. 
SORSIER 1  
Mwa mo may leres.  
Lor vites, lor vites  
Mo kros li, mo fang li,  
Met li sek dan soley.  
Mo efas so somey  
Lanwit kouma lizour;  
Anferm li dan enn four  
Bril-bril li set fwa nef.  
Tengn so lesperans,  
Grandi so soufrans.  
Get ki mo'nn gagne.  
SORSIER 2  
Mo gete, mo gete.  
SORSIER 1  
Get sa! Pous enn peser  
Ki ti zwenn tase yer.  
Roulman tanbour  
SORSIER 3  
Tanbour, tanbour  
Makbes so tour.  
TOULETRWA  
Lespri fatal kole -kole  
Travers later, travers lamer  
Fer jadou, fer jadou.  
Trwa fwa twa plis trwa fwa mwa  
Fer nef fwa plis ki tousa.  
Silans! Zafer la finn pran.  
 Makbes ek Bengko rantre.  
MAKBES  
Premie fwa zwenn kler ek som lor balans.  
BENGKO  
Nou pre pou arive. E get laba!  
Pappa -o! Fouf! Vadire movezer!  
Eski zot dimoun? Eski zot konpran  
Kan dimoun koze? Zot paret k onpran  
Me zot tou pe poz zot ledwa mengi  
Lor lalev skelet. Zot kouma bann fam  
Me akoz zot labarb difisil dir  
Ki zot ete.  
MAKBES  
            Ki zot ete? Dir mwa!  
SORSIER 1  
Viv Makbes! Long -vi-a Gran Sef Glamis!  
 
59 
 SORSIER 2  
Viv Makbes! Long -vi-a Gran Sef Kordor!  
SORSIER 3  
Viv Makbes! Limem nou fitir lerwa!  
BENGKO  
E matlo, to tike, to paret per  
Nouvel ki pourtan peper. Zot laba,  
Zot enn vizion ousa zot ekziste  
Vre-vre mem? Fek -fek la zot finn predir  
Ki mo nob partner ena bel fitir,  
Kapav vinn lerwa - niouz la sitan sok  
Li dan tourdisman. E mwa dan tousa?  
Si zot konn triye lagren lavenir,  
Get ki pou zerme, ki pa pou zerme  
Dir mwa mo desten. Pa pe rod faver,  
E pa kwar mo per.  
SORSIER 1  
Viv Bengko!  
SORSIER 2  
Viv Bengko!  
SORSIER 3  
Viv Bengko!  
SORSIER 1  
Li pli tipti me pli gran ki Makbes.  
SORSIER 2  
Mem li mwens ere li pou plis ere.  
SORSIER 3  
Li pa pou lerwa me papa lerwa.  
Alor nou dir, viv Makbes ek Bengko!  
SORSIER 1  
Wi, viv Bengko ek Makbes!  
MAKBES  
Chombo mesaze golmal. Dir mwa plis.  
Eritie Glamis finn vinn Sef Glamis;  
Me pa Kordor. Sef Kordor bien vivan,  
Enn dimoun dan bien. Aster vinn lerwa?  
Enposib! Mo nesans pa permet sa.  
Parey pou Kordor. Koze, kot zot gagn  
Sa kalte lide. E dir mwa kifer  
Dan karo brile zot nek aret nou  
Ar mesaz fitir? Koze! Enn lord sa!  
Zot disparet.  
BENGKO  
Parey kouma bann ti -boul dan dilo  
Zot fonn dan later. Kot zot finn ale?  
MAKBES  
Zot finn fonn dan ler. Lamatier finn fonn  
Kouma ler dan divan. Fonn avan ler.  
BENGKO  
Eski vre -vre mem zot ti divan nou?  
To pa kwar nou finn manz rasinn pwazon  
Ki ferm nou lespri dan prizon lazil?  
 
60 
 MAKBES  
To pou vinn papa lerwa!  
BENGKO  
Twa, lerwa.  
MAKBES  
E Sef Kordor 'si. Pa samem ti dir?  
Pa manti mo Bengko. Kisannla sa?  
Ros ek Anges rantre  
ROS 
Makbes, nouvel ou triyonf dan lager  
Fer lerwa ere; so leker kontan  
Ler li gagn nouvel kimanier ou finn  
Kraz latet ennmi. Li telman kontan  
Li foul e xite me li gard so kalm.  
Pli tar dan mem zour niouz swiv niouz vini:  
Ou pe manz for -for ar larme Norvez.  
San per, san repros ou fer enn masak  
Ar ennmi Lerwa. Enn trale mesaz,  
Enn deryer lot, enn pli zoli ki lot,  
Vinn depoz kot so lipie ou kouraz,  
Ou grander, ou a xion patriyotik.  
ANGES  
Sa Mazeste avoy nou pou transmet  
So remersiman e pou eskort ou,  
Amenn ou k ot li.  
ROS 
E pou exprim so gran apresiasion  
Li'nn dimann mwa apel ou Sef Kordor.  
Enn ti rekonpans pou ou gran zefor.  
Ou merite.  
BENGKO  
 Jab koz laverite?  
MAKBES  
Sef Kordor vivan! Kifer zot donn mwa  
Kostim mo vwazen?  
ANGES  
                         Li ankor  vivan  
Me enn santans lour pez lor so latet.  
Li pou bizen mor. Eski li ti mars  
Ar Norvez; eski li ti fer konplo  
Kont so prop lerwa, mo pa kapav dir.  
Me li finn admet enn seri gran krim.  
Li finn perdi tou.  
MAKBES  
                   (Ar limem ) Glamis, Sef Kordor!  
Pli gro bout reste. ( Ar Ros ek Anges ) Mo remersie zot.  
(Ar Bengko ) To kapav sir to zanfan vinn lerwa,  
Parey kouma mwa, mo finn vinn Kordor.  
Bannla ti dir.  
BENGKO  
                  (Ar Makbes ) Si rant dan zot latrap  
Zot nek anflam to anbision rwayal,  
Rod plis ki bizen. Pa bliye matlo,  
61 
 Souvan -souvan pou nou manz dan lamson,  
Azan Lisifer donn nou enn dizef,  
Enn ti -gous pou dam nou nam dan lanfer.  
Ros, ekout sa enn kou.  
MAKBES  
                    (Ar limem ) De koze vre  
Pou ouver laport no uvo destine,  
Mo desten rwayal. - Mersi nob ami -. 
(Ar limem ) Sa bel mesaz sipernatirel la  
Pa kapav move, pa kapav tro bon.  
Si move, li pa ti pou koumanse  
Ar enn si xe. Mo finn vinn Sef Kordor.  
Si vremem bon, kifer li fer mwa per?  
Ler pans sa, seve drese lor  latet,  
Leker bat dan mole. Drol, bien -bien drol!  
Pa mo labitid sa. Danze prezan  
Mwens fer per ki danze imazine.  
Enn plan ki so ekzekision pa sir  
Boulvers mwa telman ki mo abriti,  
Mo lelan kale, e mo lekilib  
Vir anbalao.  
BENGKO  
 Ki Makbes gagne?  
MAKBES  
(Ar limem ) Si desten ole, li va kouronn mwa  
Par limem.  
BENGKO  
              Nouvo tit ki li'nn gagne,  
Kouma nouvo lenz, pou pran bien ar li  
Ar labitid.  
MAKBES  
         (Ar limem ) Ariv seki ariv,  
Bontan, move -tan, letan deroule.  
BENGKO  
Nob Senier Mak bes, ki nou bizen fer?  
MAKBES  
Sori vouzot. Mo ti pe reflesi  
Lor lepase. Zot bonte, nob ami,  
Pou grave pou toultan dan mo memwar.  
Fale pa nou fer Lerwa atann nou.  
(Ar Bengko ) Pa bliye seki finn fek ariv nou.  
Pli tar, kan nou gagn plis letan, bizen  
Nou koz lor tousa leker dan lame.  
BENGKO  
Peyna problem!  
MAKBES  
 Chomtayt pou lemoman.  
Zot sorti  
AK 1 SENN 4  
Tanbour, tronpet. Lerwa, Lenox, Malkom, Donalbeinn ek antouraz rwayal rantre.  
LERWA  
Finn ekzekit santans Kordor? Eski  
Bann responsab finn fini retourne?  
62 
 MALKOM  
Non Mazeste, zot pa'nkor retourne  
Me mo'nn zwenn enn kikenn ki ti prezan  
Moman ekzekision. Li dir koumsa  
Kordor ti rekonet ki li koupab  
Traizon. Li ti dimann ou pardon,  
Regret so erer. Li ti kit lavi  
Ar boukou dinite, fer vadire  
Lavi aster  peyna okenn valer.  
LERWA  
Difisil pou lir lentansion dimoun  
Lor figir dimoun. Pourtan li ti'enn nob  
Mo ti fer foul konfians.  
Makbes, Bengko, Ros ek Anges rantre.  
                   Nob, brav kouzen!  
Mo santi engra telman mo det gran;  
Ou merit sitan rapid, difisil  
Ratrape. Rekonesans perdi souf.  
Si merit ti mwens kikfwa ti kapav  
Balans rekonpans. Seki mo kone  
Zame mo pou fini repey mo det.  
MAKBES  
Ou peyna det. Mwa ki'nn pey enn parti  
Det ki mo ena anver mo lerwa.  
Mazeste, sa li ou drwa resevwar  
Nou devwar. Nou devwar li anver ou,  
Nou Lerwa, anver ou zanfan, anver  
Tou ou size. Nou fer seki nou fer  
Pou merit ou sourir ek ou bonte.  
LERWA  
Bienveni! Mo'nn plant twa dan mo lestim  
E tou mo zefor pou fer twa grandi.  
Nob Bengko, mo rekonesans pou  twa 
Li osi gran. Vinn la kot mo leker.  
BENGKO  
La si mo grandi tou bann fri pou ou.  
LERWA  
Mo telman ere ki larm pe koule.  
Ekout mwa zot tou. Zordi enn gran zour.  
Mo finn deside pou nom mo garson  
Malkom Prens Eritie, Prens Kamberlenn.  
Enn bien gran loner me  pa zis pou li;  
Sa bizen briye lor tou bann size  
Ki merite. Aster nou tou nou al  
Kot Makbes pou selebre laviktwar.  
MAKBES  
Lavi peyna gou si pa fer pou ou.  
Mwa ou mesaze vit -vit mo ale  
Anons mo madam nouvel ou vizit.  
Orevwar Mazeste.  
LERWA  
Mo bon Kordor!  
 
63 
 MAKBES  
(Ar limem ) Prens Kamberlenn! Sa enn move baraz.  
Si mo pa fransi mo kraz mo nene.  
Li bar mo larout. Lalimier dormi.  
Ferm lizie lor mo dezir jabolik;  
Pa get ki lame pe fer; me les li  
Fer seki lizie pe per pou gete. (Li sorti .) 
LERWA  
Wi mo bon Bengko, li enn gran gerye  
E so lwayote nouri mo vie zour.  
Enn veritab trezor! Anou swiv li.  
Li pran lapenn al anons nou vizit.  
Peyna so segon.  
Tanbour, tronpet. Zot tou sorti.  
AK 1 SENN 5  
Ledi Mak bes rantre tousel. Li pe lir enn let.  
LEDI MAKBES  
(Pe lir ) " Zot ti zwenn mwa zour laviktwar e mo finn gagn prev ki zot konn plis ki dimoun normal. Ler mo ti 
anvi konn plis zot ti fonn, disparet dan ler. Ler mo ti ankor dan sok bann mesaze Lerwa arive e zo t apel mwa 
Sef Kordor, mem tit ki bann ser misterye ti servi pou salye mwa avan zot ti dir " Limem nou fitir lerwa." 
Mo'nn panse bizen dir twa sa, mo partner dan laglwar, pou ki ignorans nou gran lavenir glorie pa fer twa rat 
enn sel segonn zwisans. Gard b ien nou sekre. Abiento."  
Sef Glamis, Sef Kordor. Sir to pou gagn  
Lot tit la. Me mo bien per to febles:  
To'ena tro dile santiman imen  
Pou trap to lasans. To'anvi gran -gran tit,  
To'ena anbision, to'le arive  
San servi marday. To anvi for -for, 
To pa'le ditor; to pa'le fer fawl  
To'le zwir fri fawl. Mo kone to'le  
Zafer la e pou gagn li bizen fer  
Zafer ki to per pou fer me to'le  
Enn lot dimoun fer. Vinn isi bonom,  
Les mo vers mo kouraz dan to zorey,  
Les lafors mo lalang balye obstak  
Ki bar to larout ver gran kouronn -dor 
Ki to desten ek bann ser misterye  
Finn desid donn twa.  
Enn mesaze rantre  
Wi, ki ou bizen?  
MESAZE  
Lerwa pe vini.  
LEDI MAKBES  
                 Ou latet pa bon!  
Kot Sef Glamis? Si ou mesaz ti vre  
Limem ti pou la pou organiz tou.  
MESAZE  
Kwar m wa Ledi. Sef Glamis pe vini.  
Enn mo koleg finn galoup telman vit  
Ki koze li nepli kapav pou dir  
So mesaz kler -kler.  
LEDI MAKBES  
 Fer okip li bien.  
64 
 So mesaz extra.  
(Mesaze sorti.)  
                        Mesaze an -nwar  
So lavwa anrwe ar nouvel fatal  
Ki Lerwa Dennkann pe vinn fouy so trou  
Dan mo sitadel. Lespri malefik  
Ki nouri maler, touf mo febles fam  
Ranpli mwa net, lao ziska anba,  
Ar kriote konsantre. Fer disan  
Serpan anpwazonn mo remor konsians,  
Anpes santiman natirel vinn blok  
Mo lelan sovaz ousa tini mwa,  
Pa les mwa fer louvraz la. Vinn pran mwa,  
Azan malsen, fer mo dile amer;  
Lespri jabolik ed mo plan makab.  
Epeser marenwar anvlop later  
Ar lafime nwar profonder lanfer,  
Pa les mo pwagnar trouv orer so krim,  
Pa les lesiel pionn atraver fernwar  
Pou kriye "Arete!".  
(Makbes rantre)  
                    Glamis! Kordor!  
Pli gran ki tousa. Mo fitir lerwa!  
To bann let finn sarye mwa bien -bien lwen,  
Andeor prezan banal. Ferm lizie  
Mo trouv fitir dan nou lame aster.  
MAKBES  
Mo lamour, Dennkann vinn kot nou seswar.  
LEDI MAKBES  
Kan li pe ale?  
MAKBES  
Dime, li'nn dir mwa.  
LEDI MAKBES  
Zame ankor so soley pou leve.  
Ou figir Senier li kouma enn liv  
Ki peyna sekre. Pou anbet letan  
Nek zwe rol letan; fer zes lamitie  
Ar lalang siro me kasiet lalang  
Serpan deryer fler. Sa envite la  
Bizen bien trete; les mo diil ar sa.  
Les sa gran louvraz la dan mo lame.  
Apre sa, nou lanwit kouma lizour  
Pou zwir pouvwar san limit, san partaz.  
MAKBES  
Pli tar nou koz sa.  
LEDI MAKBES  
                       Selman gard to kalm.  
Pa les to figir trair to lespri.  
Les tou dan mo lame.  
(Zot sorti.)  
AK 1 SENN 6  
Divan sato Makbes. Lamizik ek bann tors. Lerwa rantre akonpagne par Malkom, Donalbeinn, Bengko, 
Lenox, Makdef, Ros, Anges ek bann serviter.  
65 
 LERWA  
Sato la bien plase; e mem so ler  
Dou ek pezib donn sansasion konfor,  
Boner ek biennet.  
BENGKO  
                      Bann zozo konde  
Ki kontan ranz nik lor twatir le gliz 
Finn swazir zoli kwen enpe partou  
Dan sato la pou elve zot zanfan.  
Partou kot trouv zot kapav sir ena  
Gran benedi xion. 
(Ledi Makbes rantre)  
LERWA  
                     Onorab otes!  
Otan lamour senser fer nou gagn gos  
Me nou rekonesan. Mersi Bondie  
E mersi onorab otes.  
LEDI MAKBES  
                             Senier,  
Tou nou lapenn double e redouble  
Enn bagatel si nou konpar li ar  
Loner san -parey ki ou Mazeste  
Finn vers lor nou lakaz. Pou tou bann tit  
Ansien ek nouvo nou donn ou parol  
Nou res ou sibaltern.  
LERWA  
                             Kot nou kouzen?  
Nou finn seye pou ariv avan li;  
Me lor mont seval peyna so segon;  
So lamour pou nou kravas so seval,  
Amenn li lakaz avan tou dimoun.  
Gran, gran Madam nou pas lanwit kot ou.  
LEDI MAKBES  
Sak dimoun isi gagn extra plezir  
Dan plezir ki sak gram servis donn ou,  
Mazeste.  
LERWA  
           Madam, donn mwa ou lame,  
Amenn mwa kot Makbes. Enn gran dimoun!  
Li merit nou rekonesans toultan.  
Avek ou permision, gran, gran Madam.  
(Zot sorti.)  
AK 1 SENN 7  
Dan sato Makbes. Enan enn banke. Boukou mouvman lor lasenn. Makbes rantre.  
MAKBES  
Si ler fer li, fer li prop, san les tras,  
Korek, louvraz prop. Si asasina  
Ti pou touf leres, efas konsekans - 
Koumansman devor finision - isi 
Lor rivaz letan ti kapav pran risk  
Lor lavi apre. Me malerezman  
Lazistis prezan toultan. Nou prop zarm  
Bien fite vir kont nou sekirite;  
66 
 Lazistis enparsial fer nou aval  
Nou prop pwazon. Li fer mwa doub konfians:  
Li mo kouzen, li osi mo lerwa.  
Mo bizen vey li; li mo envite,  
Sekife mo devwar se protez li,  
Pa pik li momem. E lorla Dennkann  
Pa'nn servi pouvwar pou fer dominer;  
Li'nn fer sitan bien ki so gran bonte  
Pou pled ar lafors tronpet Jeriko  
Kont maledi xion lame kriminel.  
E pitie parey kouma enn baba  
Abandone dan siklonn pou fann ler,  
Fann sa maler la dan tou nou lizie  
Ziska ki larm nway rafal. Mo peyna  
Okenn rezon pou defons mo konsians  
Apart anbision san born ki depas  
So prop kad pou tom dan -  
Ledi Makbes rantre  
Ena problem?  
LEDI MAKBES  
 Kifer to'nn kit latab?  
MAKBES  
Li finn rod mwa?  
LEDI MAKBES  
Aret fer zanfan! Normal li'nn rod twa.  
MAKBES  
Bizen diskontinie sa zafer la;  
Li finn fek dekor mwa e mo loner  
Finn grandi ar respe popilasion.  
Olie profit mo nouvo sitiasion  
Pa gagn drwa fane.  
LEDI MAKBES  
                          To lespwar ti ne  
Dan boutey larak? Apre li'nn tonbe?  
Ler li desoule li tranp so kalson?  
Li per so prop fiel? Mo ti kwar to'enn zom!  
Zoro lor fer plan, kapon dan a xion. 
To fer gran -gran rev pwisans mon arsik  
Me kan ler vini to koumans tranble;  
Ar enn lipie lor "mo pou", lotla lor  
"Mo pa pou" to enkapab fer ki xoz. 
Manz lomlet san kas dizef?  
MAKBES  
                                Pa kwar sa!  
Mo pa per pou fer seki enn zom fer,  
Pa rod plis ki sa.  
LEDI MAKBES  
                      Dir mwa ki bebet  
Ki ti vinn zap sa koze la ar mwa?  
Kan to ti koz sa lerla to ti zom  
E kan to fer plis lerla to plis zom.  
Ni ler, ni landrwa pa ti bon e twa  
To pa ti tike. Kan tou dan porte,  
67 
 Aster to kile. Mo'nn donn baba bwar,  
Mo konn santiman mama pou baba;  
Me si mo ti donn parol kouma twa,  
San tike mo ti pou ris mo tetinn,  
Kraz so latet pandan ki so sourir  
Pe dir mwa mersi.  
MAKBES  
  Si rate?  
LEDI MAKBES  
                                  Rate?  
Boulonn to kouraz dan fon to  leker  
E tou pou korek. Ler Dennkann dormi  
- Li pou dormi sek akoz lafatig - 
Mo dop so bodigard, fer zot lespri  
Vinn lafime. Soulezon sarye zot  
Kot laport lamor. Lerla twa ek mwa  
Nou fer seki nou anvi ar Dennkann  
San defans, e fou tou tor lor bannla,  
Fer kwar ki de deleryom finn touy li.  
MAKBES  
Fer zis garson! Tifi, pa pou twa sa!  
Nou barbot zot ar disan, nou servi  
Zot zarm. Tou dimoun pou kwar zot koupab.  
LEDI MAKBES  
Normal baba! Pa bliye ki lerla  
Nou de nou pou kriye, plore for -for. 
MAKBES  
Rayto! Mo'nn pare! A xion redoutab  
Nepli fer mwa per. Maske pouritir  
Ar zoli vizaz, ar fos -fos sourir.  
Zot sorti  
AK 2 SENN 1  
Kot Makbes. Bengko ek so garson Flians rantre. Fer nwar.  
BENGKO  
Ki ler la, mo garson?  
FLIANS  
Lalinn finn kouse; mo pa'nn tann laklos.  
BENGKO  
Li sone minwi?  
FLIANS  
 Mo kwar pli tar la.  
BENGKO  
Trap sa lepe la. Lesiel la bien nwar.  
Tou labouzi tengn. Trap sa 'si monwar.  
Malgre mo de lizie pe ferm tousel  
Pa pe kapav dormi. Bondie lao  
Protez mwa kont sa bann panse malsen  
Ki trouble nou somey.  
[Makbes rantre. Enn serviter swiv li.]  
  Kisannla sa?  
MAKBES  
Enn kamwad!  
68 
 BENGKO  
                       Makbes! To pa'nn al dormi?  
Lerwa bien kontan. Li'nn fer donn kado  
Tou dimoun. E ar sa diaman spesial  
Li ole remersie Ledi Makbes,  
Otes san -parey; so labous ti plen  
Ar konpliman.  
MAKBES  
                 Malsans, ti mank letan.  
Pa finn reysi fer seki ti anvi;  
Finn fer tou prese -prese.  
BENGKO  
                                 Toukorek!  
Yer swar mo ti rev bann ser misterye.  
Dan to ka zot profesi koumadir  
Pe tom vre.  
MAKBES  
              To'le kwar mo'nn bliye zot?  
Me si enn zour nou gagn enpe letan  
Nou kapav koz -koz lor sa zafer la.  
BENGKO  
Avek plezir.  
MAKBES  
            E si to mars ar mwa  
To pou arive.  
BENGKO  
                    Pourvi sime drwat,  
Ler rod mont lao pa tom dan enn pit,  
Samem kondision.  
MAKBES  
                            Korek. Dormi bien!  
BENGKO  
Mersi, pareyman.  
[Bengko ek so garson sorti.]  
MAKBES  
Al dir Madam kan latizann pare  
Sonn laklos pou fe r mwa kone. Bonswar!  
[Serviter sorti.]  
Enn pwagnar? Koumsa divan mo lizie?  
So lamans dan porte. Mo sey trap li.  
Li fonn me li res divan mo lizie.  
Vizion lamor, eski to ekziste?  
Ousa zis lekim limazinasion,  
Lafime mansonz lespri fatige?  
Koumadir vre -vremem to ekziste  
Parey kouma mo pwagnar personel.  
Divan -divan mwa to tras mo sime;  
To kouma zouti ki mo pou servi.  
Swa mo lizie fou, swa bann lezot sans  
Bizen al aprann. To ankor lamem  
E aster to kouver net ar disan.  
Tousa fos! Sirman mo proze disan  
Fer mwa trouv disan. Lamwatie lemonn  
69 
 Aswar paret mor e bann rev malsen  
Trik somey ler sorselri fer servis  
Lespri malsen. Lerla krim degoutan  
Dan-nwar li al viol inosans partou  
Kouma nam modi. Later, bous zorey!  
Pa ekout mo pa, tansion kas silans  
Makab ki mars ar l espri kriminel.  
Letan mo koze li pe respire,  
Tansion zoli koze tengn mo dife.  
[Enn laklos sone.]  
Bizen azir! Laklos dir mwa vini.  
Bous zorey Dennkann! Li anons maler.  
Swa sime lesiel, swa sime lanfer.  
[Li sorti.]  
AK 2 SENN 2  
Dan sato Makbes. Ledi Makbes rantre.  
LEDI MAKBES  
Dop ki'nn soul zot finn fer mwa gagn kouraz;  
Ler zot dife tengn, mo dife monte.  
Ki sa tapaz la? Enn sovsouri sa!  
Mesaze an -nwar pe anons lamor.  
Li pre pou fer li; bann laport ouver;  
Bodigard soule, ronfle pe ranplas  
Responsabilit e. Sa ladrog la  
Telman for vadire zot dan leral.  
MAKBES  
[Andan ] Kisannla sa? Koze!  
LEDI MAKBES  
                                    Ayo! Mo per  
Tansion zot finn leve, pa finn reysi.  
Kan seye pa reysi, ena problem.  
Mo ti okip tou, prepar bann pwagnar;  
Pa kapav rate. Si sa Dennkann la  
Pa ti resanble, ler li pe dormi,  
Mo papa, momem mo ti pou pik li.  
[Makbes rantre]  
LEDI MAKBES  
Mo bonom!  
MAKBES  
Mo'nn reysi! To'nn tann ki xoz? 
LEDI MAKBES  
Sovsouri, krapo. To ti dir ki xoz? 
MAKBES  
Kan?  
LEDI MAKBES  
 Fekla.  
MAKBES  
  Ler mo ti pe vinn isi?  
LEDI MAKBES  
Wi. 
MAKBES  
 Kisannla lot kote?  
LEDI MAKBES  
70 
   Donalbeinn.  
MAKBES  
Enn vilen zafer!  
LEDI MAKBES  
 Aret fer zanfan!  
MAKBES  
Enn ti riye dan so somey, lotla  
Kriye asasen; toulede leve;  
Mo blok dan enn kwen. Zot fer lapriyer,  
Lerla redormi.  
LEDI MAKBES  
 Zot dan mem lasam.  
MAKBES  
Enn dir "Bondie beni", lotla "amenn"  
Koumadir zot kone mo'enn kriminel.  
Ler zot dir "Bondie beni" mo rod dir  
"Amenn" me, abba, nanye pa sorti.  
LEDI MAKBES  
Pa enportan! Bliye sa!  
MAKBES  
                            Me kifer  
"Amenn" pa sorti? Ler mo plis bizen  
Benedi xion, "Amenn" tas dan lagorz.  
LEDI MAKBES  
Si to les sa fatig twa, to kapav  
Vinn fou.  
MAKBES  
             Koumadir enn lavwa ti dir  
"Aret dormi; Makbes pe touy somey"  
- Somey inosan, somey ki demay  
Difil lekzistans, lafen sak zourne,  
Soulazman lapenn, me xinn nou douler,  
Repa prensipal, nouritir vital  
Lavi toulezour - 
LEDI MAKBES  
Ki to pe rod dir?  
MAKBES  
Li kriye for, "Aret dormi aster;  
Glamis finn asasinn somey, Kordor  
Pou aret dormi aster; e Makbes  
Pou aret dormi aster."  
LEDI MAKBES  
                           Kisannla?  
Kisannla ti kriye? Mo gran ero  
Kifer to larg lekor, les depresion  
Kas to resor? Al pran enpe delo,  
Lav to lame prop. Ayo mo Bondie  
Kifer to 'nn amenn bann pwagnar isi?  
Retourn zot laba; frot bien disan lor  
Toulde bodigard.  
MAKBES  
                     Pa dimann mwa sa!  
Mo per pou rapel seki mo finn fer,  
71 
 Pa dir mwa gete.  
LEDI MAKBES  
                     To finn vinn kapon?  
Donn mwa bann pwagnar.  Dimoun ki dormi,  
Dimoun ki finn mor toulde resanble.  
Zis lespri zanfan ki per portre jab.  
Si li pe segne mo frot so disan  
Lor figir bannla. Tou dimoun pou kwar  
Zotmem kriminel.  
[ Ledi Makbes sorti. Tann tape andan.]  
MAKBES  
                       Ki sa kapavet?  
Ki pe ariv mwa? Enn nanye ditou  
Pe fer mwa soke. Ki'ariv mo lame?  
Ayo! Zot kas mo lizie. Mo'nn fini!  
Eski lamer pou reysi lav disan  
Ki lor mo lame? Non,  non, mo lame  
Pou fer lamer ble vinn rouz ar disan.  
[ Ledi Makbes rantre.]  
LEDI MAKBES  
Mo lame osi rouz me mo leker  
Pa blan kouma twa. [ Tape andan ] Kikenn pe tape.  
Vit-vit anou retourn dan nou lasam.  
Ar enpe dilo nou efas tou tras.  
Bien -bien senp! To kouraz finn bliye twa.  
[Tape .] Pe tape for! Vit nou met lenz dor mi, 
Fer tou dimoun kwar nou ti lor lili.  
Pa les lemosion kas to lekilib.  
MAKBES  
Si konn mo pese prefer pa konn mwa.  
[Tape ankor.]  
Lev Dennkann ar to tapaz, silteple.  
[Zot sorti.]  
AK 2 SENN 3  
Sato Makbes. Enn portie rantre. Tape andan.  
PORTIE  
Tape, tape, tape. Portie lanfer pa konn somaz. Ase tape! Ayo Satan! Ki zot ole? Ala enn ti -planter ki finn 
swiside akoz lakoup pa bon. Rantre misie. Prepar serviet ek mouswar. Isi ou pou transpir gro. [ Tape andan .] 
Tape! Tape! Ayo Titalber! Kisannla sa? E! Enn f os temwen. Li ti telman konn koz manti, ki li ti kwar ki li ti 
pou kapav trik enn plas dan paradi. Rantre misie manter. [ Tape andan .] Tape! Tape! Tape! Bienveni tayer 
sef-triker. Ar latwal koken li abiy so metres. Rantre matlo, rantre. Isi garanti to karo pou so. [ Tape andan .] 
Abba! Peyna repo isi. Parye Sen Pier pe kas poz laba! [ Tape andan. ] Atann! Ena pitie pou enn pov portie.  
[Li ouver enn laport. Makdef ek Lenox rantre.]  
MAKDEF  
Ki arive? Lipie may dan dra?  
PORTIE  
Anverite Sef, nou ti pe pik-pike ziska omwen de -zer-dimaten. Kouma ou kone, larak provok trwa zafer.  
MAKDEF  
Ki sa trwa zafer la?  
PORTIE  
Me mo gran sef, nene rouz, somey ek anvi fer titour. Sef, ar vis li fer trik: li lev choula, li tengn dife. 
Sekivedir larak fer fos ar vis; li r anze, li kase; li alime, li tengn; li met sofaz, li fer glason; li fer vis dormi 
dibout; olie kas yenn li kas konte.  
72 
 MAKDEF  
Si mo konpran bien, larak ti kas to konte yer -swar.  
PORTIE  
Samem Sef! Li rant dan mo lagorz, fer so rann, sey devir mwa; mo manz ar li, mo rann li.  
MAKDEF  
To patron finn leve?  
[Makbes rantre.]  
Nou tapaz finn lev li. Ala li la!  
LENOX  
Bonzour nob Senier!  
MAKBES  
 Bonzour tou dimoun!  
MAKDEF  
Lerwa finn leve nob Senier?  
MAKBES  
  Pa'nkor.  
MAKDEF  
Li ti dimann mwa vinn lev li boner,  
Mo'nn gagn enn retar.  
MAKBES  
Nou'al lev li ansam.  
MAKDEF  
Pa neseser Sef; traka res traka  
Mem li agreab.  
MAKBES  
                   Me kan enn travay  
Donn plezir, li enn plezir fer travay.  
Nou'nn arive.  
MAKDEF  
                Mo oblize lev li;  
Mo'nn gagn lord.  
[Makdef sorti.]  
LENOX  
Lerwa pe ale zordi?  
MAKBES  
Samem so program.  
LENOX  
                          Dan lanwit letan  
Ti bien move. Kot nou ti pe dormi  
Lasemine kraze; ti'ena irlman,  
Kriye -plore lamor dan le r anons,  
Dan enn langaz fer per, ravaz, piyaz  
Ki pou pran nesans dan letan modi.  
Tout -lanwit bann sovsouri fer letour;  
Ena ki pe dir later ti tranble.  
MAKBES  
Bien move letan!  
LENOX  
                      Depi mo zanfan  
Pa konn so segon.  
[Makdef rantre.]  
MAKDEF  
Masak, masak, masak! Napeyna mo  
73 
 Pou dekrir masak.  
MAKBES EK LENOX  
Ki finn arive?  
MAKDEF  
Dezord finn fini fabrik so sedev.  
Lame kriminel finn rant dan legliz  
E li finn detrir nam nou sosiete,  
Finn touy...  
MAKBES  
Ki to pe rod dir par "finn to uy"?  
LENOX  
To'le dir lerwa?  
MAKDEF  
                   Vinn gete zotmem.  
Les orer kas lizie. Ki mo pou dir?  
Gete zotmem e koze si kapav.  
Leve, leve tou dimoun! Sonn laklos!  
Asasina! Traizon! Feloni!  
Bengko, Donalbeinn, Malkom degaze  
Leve! Pous somey ki imit lamor,  
Vinn get so vre vizaz. Vit! Vini! Vit!  
Vinn get vizaz lafendimonn. Ayo!  
Kit zot fos tom. Marse koumadir nam.  
Lamor finn koken somey. Sonn laklos!  
[Laklos sone. Ledi Makbes rantre.]  
LEDI MAKBES  
Ki pe arive? E kifer alarm  
Pe kas somey dimoun? Dir mwa kifer?  
MAKDEF  
O zanti Madam! Seki mo ena  
Pou dir pa bon pou zorey enn madam;  
Li pou kas leker.  
[Bengko rantre.]  
                      O Bengko, Bengko!  
Zot finn touy nou lerwa.  
LEDI MAKBES  
Kisa? Kot nou?  
BENGKO  
Enn krim orib nenport kotsa!  Matlo,  
Vit-vit dir mwa Makdef, tousa pa vre.  
[Makbes, Lenox ek Ros rantre.]  
MAKBES  
Si mo ti mor avan sa maler la  
Mo ti'a viv lavi san okenn tristes.  
Me aster lavi finn perdi valer;  
Gonaz partou; manier, fines finn fonn;  
Siro lavi finn sek; aster lekim  
Fann pianter.  
[Malkom ek Donalbeinn rantre.]  
DONALBEINN  
 Ki maler finn arive?  
MAKBES  
Gran maler lor ou e ou pa kone.  
74 
 Lasours, lafontenn ou gran disan nob  
Finn sek. Flanbo ou gran fami finn tengn.  
MAKDEF  
Zot finn touy nou lerwa.  
MALKOM  
 Ki finn fer sa?  
LENOX  
So de bodigard, paret koumadir;  
Lame ek figir kouver ar disan,  
Zot pwagnar osi. Ti lor zot lorye!  
Zot lizie fixe dan vid kouma fou.  
Dan sa leta la zot ti enn danze  
Pou nenport kisannla.  
MAKBES  
                               Mo regrete  
Dan enn moman k oler mo finn touy zot.  
MAKDEF  
Kifer?  
MAKBES  
         Eski kapav saz, ankoler,  
Kalm, perplex, lwayal, sagren, obzektif  
Anmemtan? Enposib! Mo lafe xion 
Kouma enn rafal mont dan mo latet,  
Balye larezon. Divan mo lizie  
Mo trouv mo lerwa ar riban disan  
Lor so lapo lor; so laser ouver  
Koumadir lantre destri xion violan;  
Lamem pre kot li so de asasen  
Kouver ar disan; zot pwagnar ankor  
Anvlope ar kous disan inosan.  
Kouma zot ole mo tini mo kou,  
Mwa ki kontan mo lerwa e pa per  
Montre mo lamour?  
LEDI MAKBES  
 Kikenn v inn ed mwa!  
MAKDEF  
Okip madam la!  
MALKOM  
[Ar Donalbeinn ] Kifer bous labous  
Kan noumem de prensipal konserne.  
DONALBEINN  
[Ar Malkom ] Prefer pa koze  
Kan danze pe louke dan sak ti -kwen.  
Bizen fer atansion! Nou bizen tir.  
Traka pa'nkor tengn.  
MALKOM  
[Ar Donalbeinn ] Pou bizen fer fas  
Pli gran tourdisman.  
BENGKO  
                            Okip madam la!  
 [ Zot sarye Ledi Makbes, sorti.]  
Kan nou finn fini met lenz konvenab  
Nou tou nou zwenn pou analiz ansam  
75 
 Sa katastrof la e va sey konpran.  
Lafreyer ek soupson pe manz nou krann.  
Mo met tou dan lame Bondie! Me mo  
Soupsonn traizon deryer tousala.  
MAKDEF  
Mwa'si.  
TOU DIMOUN  
Nou tou parey.  
MAKBES  
                          Nou'al abiye,  
Lerla nou tou zwenn dan horl.  
TOU DIMOUN  
Foul dakor!  
[Apart Malkom ek Dona lbeinn, tou dimoun sorti.]  
MALKOM  
Ki to pou fer? Fale pa al ar zot.  
Fer sanblan plore, li bien fasil sa  
Pou bann ipokrit. Mwa mo'al Langleter.  
DONALBEINN  
Mwa mo al Irlann. Sakenn so kote  
Pli sir nou sape. La kot nou ete  
Pwagnar dan sourir. Plis nou disan p ros 
Plis li pou fane.  
MALKOM  
                     Fles ki finn tire  
Pa'nkor tous so bit. Meyer nou sove  
Pou evit lamor. Degaze nou'ale.  
Bliye polites! Fonn depi isi.  
Mem si dimoun dir nou bien malelve,  
Prefer malelve ki tas dan file.  
[Zot sorti.]  
AK 2 SENN 4  
Andeor sato Makbes. Ros ek enn vie bonom rantre.  
VIE BONOM  
Mo memwar pli vie ki swasann -dis an 
E pandan tou sa letan la mo finn  
Zwenn boukou garrbarr me zame ti zwenn  
Mizer ki yer swar ti fann lor nou tou.  
ROS 
Wi gran dimoun. Koumadir liniver  
Fatige ar gabzi limanite  
Pe regle so kont. Dapre lord, lizour  
Ti bizen regne. Avredir leklips  
Pe trangle soley. Marenwar partou!  
Koumadir lizour telman gagn laont  
Ki li al kasiet dan trou nwar aswar,  
Dan to m marenwar.  
VIE BONOM  
                       Tousa pa normal!  
Parey kouma seki finn fek pase.  
Lot zour enn kankrela fer enn pizon  
Sove al kasiet.  
 
76 
 ROS 
                    Ou konn bann seval  
Lekiri Dennkann. Peyna zot segon!  
Zot tou finn vinn fou, revinn sovaz net,  
Refiz obeir.  
[Makdef rantre.]  
               Ala gran Makdef!  
Ki manier gran Senier?  
MAKDEF  
Ala manier!  
ROS 
Eski finn kone kisannla koupab?  
MAKDEF  
Bann ki Makbes finn touye.  
ROS 
                                Enn douk sa!  
Ki ti pas dan zot latet?  
MAKDEF  
                                  Ti pey zot.  
Malkom ek Donalbeinn, garson Lerwa,  
Finn sove; paret koumadir ki zot  
Lame tranpe dan disan.  
ROS 
                                    Pa normal!  
Anbision san born manz so prop mama.  
Be si nou get bien, dapre lord aster  
Makbes pou mont lor tronn.  
MAKDEF  
                                   Finn swazir li  
E li finn al Skonn pou so kouronnman.  
ROS 
Kot lekor Dennkann?  
MAKDEF  
                         Zot finn al met li  
Dan kavo Kolmkil kot tou so fami  
Repoze anpe.  
ROS 
                          Eski to pe al  
Kouronnman Makbes?  
MAKDEF  
                         Bliye sa mo frer!  
Mo pe al kot mwa.  
ROS 
Mwa mo pe al Skonn.  
MAKDEF  
Bonnsans! Orevwar! Tansion nouvo lenz  
Anpes nou viv lib.  
ROS 
Salam gran dimoun!  
VIE BONOM  
Bondie beni ou e tou bann lezot  
Ki fer som vinn kler, e koriz bann fot.  
[Zot sorti.]  
77 
 AK 3 SENN 1  
Dan pale rwayal. Bengko rantre.  
BENGKO  
[Ar limem ] To finn tap plen: Lerwa, Kor dor, Glamis  
Kouma bann ser misterye ti promet  
Me mo sir to'nn fer fawl. Pa fer nanye,  
Ti osi dir to pa pou gard tronn la  
Parski mwa ki pou vinn papa lerwa.  
Si zot finn koz laverite pou twa,  
Makbes, kifer pa pou mwa. Mwa mo sir  
Ena bel destine pou mo fami.  
Me fale bos tayt!  
[ Tronpet. Lerwa Makbes, Larenn Makbes, Lenox, Ros, bann nob, bann serviter ets. rantre.]  
MAKBES  
Bonzour Gran Bengko!  
Envite prensipal dan nou banke.  
LEDI MAKBES  
San li, enn banke vinn enn fet bien maf  
Kot nanye pa ena gou.  
MAKBES  
                               Zordi -swar  
Nou pe donn enn gran banke solanel  
E mo pou onore par to prezans.  
BENGKO  
Mazeste ou la pou exprim dezir  
E li mo devwar donn satisfa xion 
San ezitasion.  
MAKBES  
 To sorti tanto?  
BENGKO  
Wi Mazeste.  
MAKBES  
                Malsans! Mo ti anvi  
Gagn to lopinion ki mo respekte  
Lor detrwa problem ki pe fatig mwa.  
Me pa fer nanye, dime nou get sa.  
To pe al lwen?  
BENGKO  
                   Osi lwen ki letan  
Permet mwa ant aster ek ler dine.  
Mem si mo seval pa fer so katar  
Mo pou oblize vwayaz kan fer nwar.  
MAKBES  
Pa bliye nou fet.  
BENGKO  
 Zame Mazeste.  
MAKBES  
Tann dir de garson Dennkann pe kasiet  
Dan Langleter ek dan Lirlann kot zot  
Pe envant toutsort kalite zistwar  
Olie konfes krim kont zot prop papa.  
Dime nou va get bann problem pei.  
Degaze ale. Pa bliye seswar.  
78 
 Flians pou vinn ar twa?  
BENGKO  
 Wi Mazeste.  
MAKBES  
Mo souet zot enn bon promnad. Salam  
[Bengko sorti.]  
Tou dimoun lib ziska set -er-diswar;  
Nou pran enn repo ziska ler dine  
Pou nou ennjoy plis la bonne compagnie.  
Taler nou zwenn.  
[Tou dimoun sorti apart Makbes ek enn serviter.]  
[Ar serviter ] Bannla finn arive?  
SERVITER  
Wi Mazeste, zot pe atann kot geet.  
MAKBES  
Fer zot rantre.  
[Serviter sorti.]  
[Ar limem .] Gagn li pa sifi me chombo li bien - 
Bengko danzere, bien -bien danzere  
E so personalite telman for  
Ki nou bizen per li. Li gran leker  
E so gran kouraz petri dan sazes  
Anpes li fons brit -brit. Zis li mo per.  
So zeni touf mwa kouma Zil Sezar  
Ti touf Mark Antwann. Li pa ti chalenj  
Bann ser misterye ler  zot anons mwa  
Mo pou vinn lerwa? E lerla zot ti  
Fer enn profesi: li li pou rasinn  
Enn filwar lerwa e lor mo latet  
Zot met kouronn steril, donn mwa pouvwar  
San lavenir. Zot ras desten rwayal  
Dan lavi mo zanfan. Si sa koumsa  
Pou zanfan Bengko mo'nn gat mo k onsians,  
Pou so zanfan mo'nn touy Lerwa Dennkann;  
Plen mo lespri ar remor zis pou zot;  
Vann mo nam ar Satan zis pou bannla,  
Pou fer zot vinn lerwa. Batar Bengko  
Vinn lerwa! Non! Non! Silefo chalenj  
Desten, manz ar li. Kisannla sa?  
[Enn serviter ek de kriminel rantre.]  
[Ar serviter ] Al atann mwa deor.  
[ Serviter sorti.]  
Se bien yer ki mo ti koz ar zot de?  
DE KRIMINEL  
Wi Mazeste, yer mem sa.  
MAKBES  
                             Bon! Trebien!  
Zot finn bien konpran seki mo ti dir?  
Zot kone aster Bengko responsab  
Tou zot bann maler. Zot ti kwar mwa sa.  
Yer mo ti dir zot ki trik, ki metod  
Ti servi pou fer zot lavi amer.  
Nenport ki enbesil kapav konpran  
79 
 Ki zis Bengko responsab.  
PREMIE KRIMINEL  
Dakor Sef!  
MAKBES  
Aster deside sipa zot anvi  
Les li konti nie mont dadak lor zot  
Parski Monper dir zot fer bon zanfan.  
Ale, al dimann Bondie beni li  
Ek so zanfan, li ki finn fouy zot tom,  
Fer zot zanfan mandian.  
PREMIE KRIMINEL  
Nou dimoun nou!  
MAKBES  
Dimoun? Ki kalite dimoun? Dir mwa.  
Tou dimoun dimoun? Tou lisie n lisien?  
Ena sien -lou, labrador ek roke;  
Lisien lasas, gardien, lisien maron,  
Tousala lisien me tou pa parey,  
Sakenn so natir. Dimoun 'si parey.  
E si zot grad pa pli pre ar bebet  
Mo pou fer zot fer enn louvraz serye  
Ki pou fini zot ennmi, anmemtan  
Gagn mo lestim ek mo rekonesans.  
Tank li vivan mo pa pou bien. Touy li  
E mo geri deswit.  
DEZIEM KRIMINEL  
                      Mwa, Mazeste  
Mo finn telman pas kord ki mo pa mayn  
Kraz tou pou vanze.  
PREMIE KRIMINEL  
                           Mo'si mo parey.  
Mo lavi telman rann ki mo pare  
Pran risk sap dan dife, swa fini net.  
MAKBES  
Savedir zot toulede bien kone  
Ki Bengko zot ennmi.  
DE KRIMINEL  
Wi, Mazeste.  
MAKBES  
Li mo ennmi 'si. Li sitan move  
Ki sak fwa li respire pwagnar rant  
Dan mo leker. Si mo'le mo kapa v 
Servi mo pouvwar fou li dan so tom  
Me sa pa tro bon. Ena bon dimoun,  
Anbon term ar li, anbon term ar mwa,  
Mo pa'le perdi. Li pou plis korek  
Ki mo plor for -for lamor mo'nn done.  
Akoz samem mo bizen zot servis;  
Ed mwa anbet lizie dimoun akoz  
Bann rezon -deta.  
DEZIEM KRIMINEL  
                       Kont lor nou Gran Sef.  
Seki ou dir samem.  
80 
 PREMIE KRIMINEL  
Lavi, lamor!  
MAKBES  
Mo trouv zot grander lor zot prop figir.  
Taler mo pou donn zot tou bann detay:  
Kot bizen kasiet, ki sakenn so rol,  
Kan bizen az ir. Zordi swar bizen  
Fer enn louvraz prop, pa pre ar sato  
Parski pa bliye mwa mo bien bizen  
Res andeor tou. Pa bliye osi  
- Enn travay prop, san okenn derapaz - 
Ki so garson, Flians, ki pou ar li  
Bizen disparet kouma so papa;  
Marenwar bizen aval toulede.  
Al reflesi. Taler mo vinn get zot.  
DE KRIMINEL  
Nou finn fini deside, Mazeste.  
MAKBES  
O.K! Atann mwa laba.  
[De kriminel sorti.]  
[Ar limem .] Papie finn drese. Bengko, si to nam  
Pou al dan lesiel, seswar so program.  
AK 3 SENN 2  
Dan pale Makbes. Ledi Makbes ek enn serviter rantre.  
LEDI MAKBES  
Bengko finn sorti?  
SERVITER  
Wi Madam, me li pe retourne seswar.  
LEDI MAKBES  
Dir Lerwa si li gagn enn tigit letan, mo ti'a kontan koz ar li.  
SERVITER  
Wi Madam!  
[Serviter sorti.]  
LEDI MAKBES  
Enn gran gaspiyaz! Enn maledi xion! 
Gagn seki nou'le san satisfa xion. 
Kiserti? Preferab pran plas viktim  
Olie viv dan balans apre enn krim.  
[Makbes rantre.]  
LEDI MAKBES  
Kifer Senier to viv an -soliter,  
Les bann lide bizar fer to letour?  
Bliye bann panse ki ti bizen mor  
Ar seki to kone. Bizen pa pans  
Zafer initil. Seki finn fini  
Finn bien fini.  
MAKBES  
                Nou finn bles serpan la  
Pa finn touy li. Vit -vit li pou geri,  
Lerla nou lavi pou re -andanze.  
Prefer kraz tou, devir lesiel, later  
Ki manz nou manze san sekirite , 
Les kosmar sakouy -sakouy nou somey  
81 
 Touleswar. Prefer al zwenn dimoun mor  
Ki finn zwenn zot bit pou nou gagn nou bout  
Olie toultan viv dan prizon tourman.  
Laba dan so tom Dennkann li dan bien;  
Li pe repoz anpe. Nanye nepli  
Deranz li. Ni traizon, ni pwazon,  
Ni konspirasion ousa envazion.  
Apre tansion ek soufrans li kapav  
Dormi trankil.  
LEDI MAKBES  
                 Bliye tousa gate!  
Mo Lamour, efas tristes lor figir;  
Fer sourir ar bann envite seswar.  
MAKBES  
Kont lor mwa , gate. Twa'si fer parey.  
Sirtou pa bliye okip Bengko bien;  
Tret li spesial ar regar, ar parol.  
Sitiasion pe obliz nou pas siro,  
Met mask souriyan kan anverite  
Nou anvi morde.  
LEDI MAKBES  
Aret pans koumsa!  
MAKBES  
Viper dan latet tortir mwa gate.  
Bengko ek Flians zot ankor vivan.  
LEDI MAKB ES 
Ki to trakase! Zot pa imortel.  
MAKBES  
Samem mo pe dir. Zot pa imortel.  
Sa enn sans pou nou. Avan sovsouri  
Bat lezel aswar; avan movezer  
Fer letour bann simitier, pou ena  
Enn zafer terib.  
LEDI MAKBES  
Ki pou arive?  
MAKBES  
Vomie pa kone; res dan pa kone  
Mo Lamour, ziska ki so ler vini.  
Vini marenwar, bous lizie lizour;  
Ar lame disan envizib kas -kraz 
Desten ki krak mo lalign, fer mwa per.  
Lalimier opak pe sarye korbo  
Da lafore nwar; zanfan lalimier  
Pe pati, pe fletri. E letansa  
Bann azan movezer pe fo ns drwat -drwat  
Lor viktim inosan. Mo pe sok twa?  
Nek gete. Pou ena zoli travay.  
Ti-marday prepar pwazon gran -marday.  
Ale! Vinn ar mwa.  
[Zot sorti.]  
 
 
82 
 AK 3 SENN 3  
Pre kot pale. Trwa asasen rantre.  
PREMIE ASASEN  
Kisannla finn dir ou vinn isi?  
TRWAZIEM ASASEN  
Makbes.  
DEZIEM ASASEN  
Fale pa dout li. Li konn tou detay  
Lor travay aswar. Mo kwar li korek.  
PREMIE ASASEN  
Vinn dibout parla. Lorizon dan lwes  
Pa finn vinn nwar net e bann vwayazer  
Bizen degaze pou pa tas dan nwar.  
Nou met tou korek parski nou louvraz  
Pe koste for -for. 
TRWAZIEM ASASEN  
 Tann sabo seval!  
BENGKO  
[deor ] Alim lalimier!  
DEZIEM ASASEN  
                          Sirman limem sa.  
Lezot envite finn fini rantre.  
PREMIE ASASEN  
Be li pe marse!  
TRWAZIEM ASASEN  
                    So labitid sa.  
Boukou kouma li kontan kraz enn mil  
Ziska geet sato.  
[Bengko ek Flians rantre ar enn tors.]  
DEZIEM ASASEN  
Get enn tors laba!  
TRWAZIEM ASASEN  
Limem sa!  
PREMIE ASASEN  
Pare!  
BENGKO  
Lapli pou tonbe.  
PREMIE ASASEN  
Ala li vini!  
[Zot tom lor Bengko.]  
BENGKO  
                Atansion Flians!  
Traizon! Sove mo garson! Sove!  
[Flians sorti.]  
Sove! Vanz to papa. Ayo Bondie!  
[Li mor.]  
TRWAZIEM ASASEN  
Kisannla finn tengn sa lalimier la?  
PREMIE ASASEN  
Pa samem ti dir?  
TRWAZIEM ASASEN  
                        Nou finn gagn zis enn.  
So garson finn sape.  
83 
 DEZIEM ASASEN  
Nou'nn perdi meyer bout.  
PREMIE ASASEN  
Nou'al dir patron la ki finn arive.  
[Zot sorti.]  
AK 3 SENN 4  
Dan pale Makbes. Enn banke. Lerwa, larenn, bann nob, bann serviter, ets.  
MAKBES  
Sakenn konn so plas. Asize. Rilax.  
Bienveni kot mwa.  
BANN NOB  
                      Mersi Mazeste!  
MAKBES  
Nou pou fer letour, zwenn bann envite,  
Met zot tou alez. Larenn letansa  
Pou res dan so plas. Taler pou so tour  
Pou vinn souet zot enn gran bienveni.  
LEDI MAKBES  
Mo les sa dan ou lame, Gran Senier.  
Nou bann envite konn mo santiman.  
[ Premie asasen rantre.]  
MAKBES  
Zot lizie dir nou ki zot leker kler.  
Tou dimoun kontan. Mo asiz kot zot.  
Nou tou bizen ge. Nou tou lev nou ver,  
Bwar enn lasante.  
[Li al ver asasen la.]  
 Ki disan lor twa?  
ASASEN  
Sirman disan Bengko!  
MAKBES  
Meyer li lor twa ki dan so leker.  
Fay pat san kler?  
ASASEN  
So lagorz ouver; mo finn okip sa.  
MAKBES  
Louvraz profesionel. Zoli travay.  
Mo espere finn okip Flians 'si.  
Si twa ki'nn fer sa to enn gran zeni.  
ASASEN  
Mazeste malsans! Flians finn sape.  
MAKBES  
[Ar limem ] Kosmar revini. Avan mo ti bien,  
Lafors kouma marb, solid kouma ros,  
Lib pou bouz partou kouma latmosfer.  
Me aster mo bloke, anprizone,  
Amare ar dout, toufe ar te rer. 
Me Bengko korek?  
ASASEN  
 Foul korek gran Sef!  
Trankil dan so trou. Ven trou dan latet.  
Enn ti pou ase.  
 
84 
 MAKBES  
                     Sa omwen korek.  
[Ar limem ] Papa serpan finn zwenn me so tetar  
Finn sape. Pou lemoman mo pa per  
Me dime mo sir li pou ro d mord mwa.  
[Ar asasen ] To kapav ale. Dime vinn get mwa.  
[ Asasen sorti.]  
LEDI MAKBES  
Gran Senier Lekos! Okip envite.  
Enn banke peyna sarm si envite  
Pa santi ki zot prezans bienveni.  
Sankwa preferab sakenn res kot li.  
Enn bon lakey met zepis dan manze.  
Sinon pa vo lapenn.  
[ Nam Bengko rantre, al asiz dan plas Makbes.]  
MAKBES  
                       Mo foul dakor.  
Bon apeti zot tou! Nou lev nou ver!  
LENOX  
Asize Mazeste.  
MAKBES  
                     Bann gran dimoun  
Dan nou gran pei seswar finn reyni.  
Mank zis gran Bengko. Bizen espere  
Pa'nn ariv maler, li zis anretar.  
ROS 
Sa so prop lafot. Me ou Mazeste  
Vinn okip seki finn onor parol.  
MAKBES  
Kot mo plas?  
LENOX  
                   Isi. Ou plas rezerve.  
MAKBES  
Kotsa?  
LENOX  
              La Senier. Ki pe ariv ou?  
MAKBES  
Kisannla finn fer sa?  
BANN NOB  
                         Ki zafer Sef?  
MAKBES  
Pa mwa sa! Pa fann ou seve disan  
Divan mo lizie.  
ROS 
Tou dimoun diboute. Lerwa pa bien.  
LEDI MAKBES  
Non. Res asize. Souvan li koumsa,  
Depi li bien zenn. Non, non! Pa bouze.  
Dan enn timama li pou vinn korek.  
Si pran li tro kont li pou e xite. 
Manze! Bliye li! - Eski to enn zom?  
MAKBES  
Wi, enn mari zom ki pa per fer fas  
85 
 Seki fer Satan tran ble. 
LEDI MAKBES  
                             Bel zafer!  
Samem fabrikasion lespri kapon.  
Kouma sa pwagnar imaziner la.  
To rapel? Samem fos e xitasion!  
Zistwar vie bonnfam! Pa fer mwa onte!  
Aret fer grimas. Kouma enn pagla  
To pe get dan vid.  
MAKBES  
                         La, la, get laba!  
Gete! Gete! La! Ki'ete?  
Kifer? Mo problem sa? Koze foutou!  
Si nou kavo ek nou tom retourn nou  
Tou kadav, limanite pou fini  
Dan vant korbo.  
[ Nam disparet.]  
LEDI MAKBES  
Latet pa bon?  
MAKBES  
Mo dir twa li ti la!  
LEDI MAKBES  
Fer mwa onte!  
MAKBES  
Pa premie fwa ki disan finn koule!  
Ti'ena li avan ki lalwa met lord.  
Malgre sa finn ena krim tro atros  
Pou zorey imen. Me ziska zordi  
Kan laservel fane dimoun ti mor,  
Fini net. Aster kadav redibout  
Malgre ven kout kouto finn pers latet,  
Vinn pous nou lor nou sez. Sa plis terib  
Ki krim la.  
LEDI MAKBES  
                Mazeste ou pe bliye  
Ou devwar anver ou bann envite.  
MAKBES  
Ayo! Pa pran mwa kont mo bann kamwad.  
Mo ena enn ti problem, pa tro grav  
Si konn mwa bien. Nou bwar enn lasante,  
Lerla mo asize. Plen sa ver la.  
[Nam rerantre]  
Mo propoz enn tos pou nou tou isi,  
Sirtou pou mo bon, bon kamwad Bangko.  
Mo sagren li pa la! Nou lev nou ver.  
Tou pou tou!  
TOU DIMOUN  
Lasante Samazeste!  
MAKBES  
A foutou! Kit mo lizie! Fonn, mo dir! 
Lezo san lamwel, disan san saler;  
Lizie korlalinn pe fixe dan vid.  
Vans twa, mo dir.  
86 
 LEDI MAKBES  
Mo bann ser envite, pa pran sa kont.  
Enn ti endispozision. Pa serye.  
Li zis gat lasos, fer plezir vinn eg.  
MAKBES  
Seki zom kapav fer mo kapav fer.  
Lours f eros sovietik, mo pa per twa;  
Rinoseros Lafrik, tig Malezi  
Vini mo manz ar zot, mo fini zot.  
Me pa koumsa! Silefo to reviv,  
Nou lager feros dan dezer lanfer.  
Si mo tik enn pwal apel mwa fifi.  
Lonbraz lavi, fonn mo dir twa! Fonndos!  
[ Nam ale.]  
Fouf! Aster mo korek. Non, pa leve.  
LEDI MAKBES  
To finn gat lanbians, fer labous amer  
Avek lapeti.  
MAKBES  
                   Ekziste tousa  
Ki nek grenn lor nou kouma enn rafal?  
E twa to normal? Lamanier to fer  
Fer mwa poz kestion lor mo prop kouraz.  
Kifer to kapav get sa zafer la  
E lor to figir peyna lafreyer  
Kan mwa mo'nn krake.  
ROS 
Ki zafer Senier?  
LEDI MAKBES  
Ayo, napa koz ar li. Pou gat plis.  
Kestion e xit li. Vomie nou kas bann.  
Bliye protokol! Bonswar tou dimoun.  
Li bizen repo.  
LENOX  
                    Bonswar Mazeste!  
Geri vit!  
LEDI MAKBES  
Bonswar, bonswar tou dimoun!  
[ Bann envite sorti.]  
MAKBES  
Li pe rod disan. Disan rod disan.  
Ros finn bouz tousel, bann pie finn koze;  
Lanatir kas lakle, zwazo parle,  
Divilge sekre, denons asasen.  
Ki ler la?  
LEDI MAKBES  
Barlizour pre pou pwente.  
MAKBES  
To'nn trouve? Makdef refiz vinn kot nou.  
LEDI MAKBES  
Li ti gagn mesaz?  
MAKBES  
                            Li pou gagn mesaz.  
87 
 Mo konn so zestaz. Mo espion partou.  
Dime mo bizen al get trwa ser dainn.  
Zot pou dir mwa plis. Mo bizen kone.  
Ariv seki ariv! Mo prop dibien  
Pas avan tou. Mo finn telman tranpe  
Dan disan, aster pa kapav kile.  
Kile osi dir ki avans divan.  
Mo latet ranpli ar zafer bien drol  
Ki mo bizen fer san get kat kote.  
LEDI MAKBES  
Seki to bizen se dormi enpe.  
MAKBES  
To'ena bien rezon. Tourman dan mo nam  
Koze par lafreyer enn debitan.  
Nou ankor tann. Nou lapo pou vinn dir.  [ Zot sorti.]  
AK 3 SENN 5  
[ Dan kavern bann sorsier.]  
Loraz. Trwa sorsier rantre pou zwenn Hekat.  
SORSIER 1  
Hekat, Hekat kifer ou  ankoler?  
HEKAT  
Pa kone kifer? Zot fer zot grannwar,  
Deklar bay. Zot toupe depas lodas!  
Zot zwe kouk ar Makbes,  
Trik li par so febles.  
E kot mwa dan tousa?  
Mwa, servo zot maja,  
Arsitek tou douler  
Zot les mwa par deryer.  
Pou kisannla? Dir mwa!  
Pou enn galimacha  
Ki pe rod zis so bout,  
Zis so bout kout -ke-kout.  
Bon! Nou bliye tousa.  
Al atann mwa laba  
Dan lagel lougarou;  
Al fouy Makbes so trou.  
Bachara la anvi  
Konn lakle so lavi.  
Al dres papie plen -plen  
Pou dime gramaten.  
Mwa letansa, seswar  
Mo profit marenwar  
Pou sous lamwel modi,  
Tir zi dan nam pouri,  
Abiy kosmar ar rev,  
Met larezon angrev,  
Zwe zoli sinema,  
Donn bon -bon tamasa,  
Fer sa grannwar la kwar  
Limem pli gran tazar.  
So vantar depas born,  
So fezer depas Morn  
88 
 Fer li fouy so prop tom,  
Fer l i eklat so dom.  
Kan ou kwar ki oumem gran jak  
Fasil -fasil ou may dan lak.  
[ Zot sorti.]  
AK 3 SENN 6  
[Dan pale Makbes.]  
Lenox ek enn nob rantre.  
LENOX  
Rapel tou seki mo ti pe dir zot:  
Deroulman pei li bien -bien bizar.  
Makbes ti sagren nou ansien lerwa  
E kouma mazik nou lerwa zwenn bit;  
Bengko al mars -marse aswar dan nwar - 
Eta, kapav dir Flians finn touy li  
Akoz Flians finn sove. Pa bliye  
Zanfan: "aswar dan nwar tansion taker".  
Ayo Bondie! Kisannla ti pou dir  
Ki Malkom ek Donalbeinn, de engra,  
Ti pou touy zot papa? Pli gran pese!  
Rapel douler Makbes? Laraz senser  
Tay-tay lavi de bodigard esklav  
Larak ek somey. Korek pa korek?  
Normal nou koler ti pou deborde  
Si sa de tret la ti pou rod fer kwar  
Ki zot inosan. Peyna okenn dout.  
Li finn konn debrouy so di fil bien mem.  
Zot kone, si li reysi met lame  
Lor Malkom ek Donalbeinn - Bap! Bondie  
Protez zot! - Lerla ki zot pou kone  
Ki apel touy enn papa. Flians 'si.  
Choup -chap! Tansion, miray ena zorey.  
Akoz li koz fran, refiz pas bagou  
Makdef dan tourman, so nat dan koutvan.  
Ou kone kot li?  
NOB  
Gran garson Dennkenn li an Angleter  
Dan Lakour Lerwa Edwar Konfeser,  
Ki finn resevwar li dapre so ran,  
Enn Prens Eritie. Laba mem Makdef  
Finn ale pou dimann sekour, koudme  
Ar Lerwa Angle, enn veritab sen.  
Ar so led ek led B ondie, nou kone,  
Pa zordi, pa dime, nou pou kapav  
Manz anpe, dormi anpe, fet nou fet  
San bizen veye sipa kriminel,  
Blok dan kwen, pe fann disan inosan;  
Nou pou gagn rekonpans dapre merit;  
Akonplir devwar, zwir nou drwa anpe.  
Pa kouma zordi. Edwar Konfeser  
Telman sagren nou ki li pe prepar  
Enn plan militer pou ranvers tiran.  
 
89 
 LENOX  
Eski Makbes finn kontakte Makdef?  
NOB  
Wi, me so mesaze finn bat lamok.  
Vanzans pe kime dan leker. "To pou  
Pey mwa bien ser" samem zot lapriyer.  
LENOX  
Konsey li pran prekosion. Mo priye  
Ki bann anz dan lesiel donn li koudme,  
Ed li akonplir so mision sakre.  
Koumsa lor vites sourir retourne  
Dan pei anlarm ki martirize  
Par enn diktater.  
NOB  
Lesiel ekout nou douler!  
[Zot sorti]  
AK 4 SENN 1  
[Dan kavern bann sorsier.]  
Loraz . Trwa sorsier rantre.  
SORSIER 1  
Trwa fwa sat nwar finn miole.  
SORSIER 2  
Trwa fwa enn tang finn plengne.  
SORSIER 3  
Dainn grense. Finn ler, finn ler!  
SORSIER 1  
Fer laronn otour dife,  
Kamaleon dan sodron,  
Pwazon lare masere  
Dan labav koson maron  
Trante -enn zour Fevriye.  
Pwazon, pwazon bouyone  
Dan sodron Tantinn Touye.  
ZOT TOU ANSAM  
Boulboul -boulboul amenn treboul;  
Roul -soul, soul -roul nou devir boul.  
SORSIER 2  
Met for -for koulev par trans,  
Lefwa griye kankrela,  
Dile roke ki finn rans,  
Royon, larat ti-baba,  
Enn pogne zepis vanzans,  
Fiel kourpa ek mous -kaka.  
Lekim lamor dans -danse  
Dan lanfer Tantinn Touye.  
ZOT TOU ANSAM  
Boulboul -boulboul amenn treboul;  
Roul -soul, soul -roul nou devir boul.  
SORSIER 3  
Lezel sovsouri pouri,  
Ledan lera angourdi,  
Laviann konfi longanis,  
Trip reken gard dan potis,  
90 
 Leker ganja dan latrinn,  
Gardien loka so rasinn,  
Lefwa sek marsan mofinn,  
Laservel violer, verminn  
Dan sodron Tantinn Touye.  
Lasoup lagli bouyone,  
Anpwazonn lespri anrwinn.  
ZOT TOU ANSAM  
Boulboul -boulboul amenn treboul;  
Roul -soul, soul -roul nou devir boul.  
ENN LAVWA  
Bravo, bravo tou zanfan!  
Nou fer bann sen kas pikan!  
Mete choula ar roulman,  
Fer laronn, envit koutvan.  
Li vini, ala li vini!  
Ouver latrap! Tini, tini.  
[Makbes rantre.]  
MAKBES  
Ser dainn misterye, lespri marenwar  
Ki zot pe fer?  
ZOT TOU ANSAM  
Enn zafer peyna nom.  
MAKBES  
Mo sipliy zot itiliz zot pouvwar  
- Mo bien foupamal kimanier zot fer - 
Dir mwa - mem si bizen larg enn siklonn,  
Kraz lakaz Bondie; si lekim brizan  
Vinn lor later pou aval kr easion;  
Mem si bizen met tou bann karo plat;  
Kraz tou kiltir; kraz sivilizasion;  
Met plat partou; detrir rasinn lavi.  
Kraze! Kraze! Ziska ki destri xion 
Rans ar destri xion. Reponn mo kestion.  
SORSIER 1  
Koze.  
SORSIER 2  
 Dimande.  
SORSIER 3  
  Nou la pou reponn.  
SORSIER 1  
To'le tann nou ousa nou gran patron?  
MAKBES  
Mo prefer tann li. Dimann li vini.  
SORSIER 1  
Vers disan sat nwar finn manz so piti,  
Lagres melanze ar transpirasion  
Kriminel, aroze. Flanbe dife!  
ZOT TOU ANSAM  
Sef Titalber lao, lao  
Vinn ekler nou ar to flanbo.  
[Loraz. Premie vizion: Enn latet arme.]  
 
91 
 MAKBES  
Dir mwa pouvwar misterye - 
SORSIER 1  
Li kone.  
Choup -chap, choup -chap, nek ekout so parol.  
PREMIE VIZION  
Makbes, Makbes, Makbes! Tansion Makdef!  
Fer tansion Sef Faif! Samem tou. Ase.  
[Li fonn.]  
MAKBES  
Pa kone ki to ete, me mersi.  
To'nn tap anplen lor latet mo problem.  
Me dir mwa - 
SORSIER 1  
Choup -chap! Pa rod donn li lord.  
Ala lot mesaz! Pli for ki premie.  
[Loraz. Deziem vizion: Enn baba kouver ar disan.]  
DEZIEM VIZION  
Makbes, Makbes, Makbes!  
MAKBES  
Koze, mo tande.  
DEZIEM VIZION  
Pa per monwar, pa per. Pa per personn!  
Riy zot. Zanfan sorti par lekor fam  
Divan Makbes zot rann zot nam.  
[Li fonn.]  
MAKBES  
Makdef, to kapav viv! Mo pa per twa.  
Me si mo'le sir, sir kouma lasir,  
Bizen zw e Bondie. To pou bizen mor.  
Lerla lafreyer pou pas pou manter  
E mwa mo dormi mem loraz irle.  
[Loraz. TRWAZIEM VIZION: Enn zanfan kouronn lor latet, enn pie dan lame.]  
Ki sa ete sa? Koumadir zanfan  
Rwayal ki met lor latet enn kouronn  
Ki lerwa mete.  
ZOT TOU ANSAM  
Choup -chap, ekoute, pa koze.  
TRWAZIEM VIZION  
Pa per fer fezer; movi ar zot tou.  
Bliye mekontan, bann konspirater.  
Makbes zame li pa pou konn defet  
Tank ki lafore Birnam pa koumans  
Avans kont li ver kolinn Dennsinenn.  
[Li fonn.]  
MAKBES  
Sa enposib. Pie pa kapav marse.  
Zoli koze. Konspirasion, konplo  
Finn mor. E tank Birnam res dan Birnam;  
E Makbes so ler pan'kor arive  
Peyna pou traka. Enn sel ti problem.  
Si sa li posib, dir mwa enn zafer:  
Eski zanfan Bengko enn zour kapav  
92 
 Diriz nou pei?  
ZOT TOU ANSAM  
Napa rod konn plis.  
MAKBES  
Pa refiz mwa. Sinon mo modi zot.  
Ki pe arive? Kifer sodron la  
Pe kile, ale? Ki sa tapaz la?  
[Tronpet.]  
SORSIER 1  
Montre li!  
SORSIER 2  
Montre li!  
SORSIER 3  
Montre li!  
ZOT TOU AMSAM  
Les li gete, fer li plore;  
Vini lon braz, amenn miraz.  
[Enn vizion ki montre wit lerwa ek Bengko. Dernie lerwa pe tini enn laglas.]  
MAKBES  
Twa to tro resanble Bengko! Sort la!  
To kouronn bril mo lizie. To seve  
Blon kouler lor resanble premie la;  
Resanble trwaziem la. Vilen salte!  
Kifer zot montre mwa sa? Ankor enn!  
Fouf! Eski sa pou kontinie ziska  
Lafendimonn. Enn lot! Ase mama!  
Koumadir sannla diriz trwa rwayom.  
Tousa bizen vre. Get kouma Bengko,  
Ansan, ar sourir foutan, pe dir mwa  
So zanfan dan bien. Tousa vre, tousa?  
SORSIER 1  
Me wi M azeste, tousala bien vre.  
Kifer nou lerwa paret bien perplex?  
[ Enn riye makab. Zot fonn.]  
MAKBES  
Kot zot! Bann lisien la! Maledi xion! 
Gard! Kot zot? Vinn la!  
[Lenox rantre.]  
LENOX  
Wi vot Mazeste.  
MAKBES  
To'nn trouv bann ser dainn?  
LENOX  
Non vot Mazeste.  
MAKBES  
Zot pa'nn pas par la?  
LENOX  
Non vot Mazeste.  
MAKBES  
Lapest enfekte ler zot respire!  
Modi seki fer zot konfians! Mo'nn tann  
Seval galoupe. Kikenn finn vini?  
 
93 
 LENOX  
Detrwa mesaze ar move nouvel:  
Makdef finn sove, finn al Langleter.  
MAKBES  
Dan Langleter?  
LENOX  
Wi Mazeste. Samem.  
MAKBES  
[Ar limem .] Ayaya! Malsans dam mo pion disan!  
Bann gran -gran proze kapav zwenn tase  
Si nou tard -tarde pou kas so pake.  
Apartir zordi, kouma lide ne  
Nou ekzekite. Peyna pou tarde!  
Seki mo anvi samem. Enn  larme  
Desann lor sato Makdef, kraz partou.  
Fam, zanfan, fami, tou pou gout mo sab.  
Aret zaze Makbes. A xion, a xion 
Kraz boja avan parol refrwadi.  
Bliye vizion! - Kot bann mesaze la?  
Amenn mwa kot zot.  
[Zot sorti.]  
AK 4 SENN 2  
[Dan sato Makdef.]  
Madam Makdef, so garson ek Ros rantre.  
MADAM MAKDEF  
Ki pese li'nn fer ki fer li sove?  
ROS 
Bizen pran pasians, Madam!  
MADAM MAKDEF  
                            Ki pasians?  
Li li'nn mank pasians. Ler li finn gagn per  
Li'nn pas pou enn tret.  
ROS 
                                Pa kwar li kapon,  
Li ena rezon.  
MADAM MAKDEF  
Rezon? Ki rezon? Kit fam ek zanfan,  
Lakaz, leritaz; al kasiet lot -pey!  
Li'nn abandonn nou. Li pa kontan nou.  
Zanimo pa fer seki li li'nn fer.  
Ala lafreyer ki finn touy lamour,  
Ki touy larezon.  
ROS 
                          Kouzinn, mo kouzinn  
Pa debalanse. Ou mari, Madam,  
Enn dimoun korek; li onet, saz, mir.  
Li kone ki pei pe devini.  
Pa fasil! Me mo bizen bous labous.  
Lavi bien golmal kan nou tou vinn tret  
Pa kone kifer; kan nou kw ar rimer  
Zis parski nou per; kan nou pa kone  
Kifer nou gagn per; kan laroul lamer  
Balot -balot nou dan siklonn feros.  
94 
 Mo bizen ale me pa pou tarde  
Pou mo revini. Kan maler lor top  
Li bizen desann. E twa ti -bonom  
Bondie beni twa.  
MADAM MAKDEF  
                     Li ena papa  
Me li orfelen.  
ROS 
                   Mo leker bien lour,  
E si mo res la mo pa pou kapav  
Anpes larm koule. Orevwar Madam!  
[Li sorti.]  
MADAM MAKDEF  
Bolom, to kone to papa finn mor?  
Aster ki pou fer? Kouma to pou viv?  
GARSON  
Kouma zwazo fer.  
MADAM MAKDEF  
To bek -bek lever?  
GARSON  
Manz seki gagne parey kouma zot.  
MADAM MAKDEF  
Pov zozo! To pa per lakol lor brans?  
Latrap, file?  
GARSON  
Mo pa per. Pov zozo peyna valer.  
Manti sa! Mo papa ankor vivan.  
MADAM MAKDEF  
Li'nn mor mo dir twa . To peyna papa.  
GARSON  
Mo peyna papa? To peyna bonom.  
MADAM MAKDEF  
Bonom! Mo aste par tonn dan bazar.  
GARSON  
To al aste zot, lerla to vann zot.  
MADAM MAKDEF  
To kone to koz tro pou to ti -laz? 
GARSON  
Vremem papa ti enn tret?  
MADAM MAKDEF  
Wi, baba.  
GARSON  
Ki ete enn tret?  
MADAM MAKDEF  
                           Dimoun ki bliye  
Parol li'nn done.  
GARSON  
Tou tret zot koumsa?  
MADAM MAKDEF  
Tou seki fer sa bizen pandi zot.  
GARSON  
Tou, san e xepsion?  
 
95 
 MADAM MAKDEF  
Tou, san e xepsion.  
GARSON  
Kisannla alors pou atas lakord?  
MADAM MAKDEF  
Dimoun ki onet.  
GARSON  
Savedir dimoun malonet zot bien bet. Ena ase dimoun malonet pou may tou dimoun onet e lerla pandi zot.  
MADAM MAKDEF  
To koz tro pou to laz. Vinn la mo baba. To pa finn dir mwa ki to pou fer san enn papa.  
GARSON  
Si papa ti mor to ti pou plore; si to pa pe plore, savedir to pe tir plan pou donn mwa enn nouvo papa.  
MADAM MAKDEF  
Ti-peroke, ala to koze la.  
[Enn mesaze rantre]  
MESAZE  
Bondie beni Madam. Ou pa konn mwa  
Me mwa mo konn ou, ou ek ou fami.  
Ena grav danze pe bord ou kote;  
Si ou a xepte konsey mo donn ou  
Tire vit depi isi. Tou dimoun.  
Napa kwar mo pe fer ou per dan vid;  
Pese gran si mo ti bous mo labous.  
Vit sove Madam. Bondie beni ou.  
Mo bizen sove.  
[Mesaze sorti.]  
MADAM MAKDEF  
Kot mo pou sove?  
Ki pese mo'nn fer? Aster mo rapel  
Lor sa later la bann voler gagn tit  
E bann bon dimoun souvan pe pas kord.  
Perdi letan dir ki mo inosan - 
Kisannla sa? Ki zot pe fer la?  
[Bann asasen rantre.]  
ASASEN  
Kot to mari?  
MADAM MAKDEF  
Sertennman pa kot ou gagn drwa ale.  
ASASEN  
Pa met dan zar. To mari enn tret.  
GARSON  
To koz manti vilen manter!  
ASASEN  
Laferm morpion!  
[Li pik li.]  
Batar tret!  
GARSON  
Li finn touy mwa, ma. Sove mama, sove!  
[Li mor. Madam Makdef galoupe sorti, li kriye osekour. Bann asasen swiv li.] 
 
 
 
96 
 AK 4 SENN 3  
[Dan Langleter. Divan pale lerwa.]  
Malkom ek Makdef rantre.  
MALKOM  
Anou al laba dan lonbraz trankil  
Pou plor nou maler.  
MAKDEF  
                         Peyna pou plore!  
Plito pran lepe kouma dimoun brav,  
Al liber nou pei. Sak gramaten  
Nouvo vev plore; nouvo orfelen,  
Nouvo douler kriye for dezespwar  
E lesiel, ki tann zot, plor zot soufrans.  
MALKOM  
Kan mo kwar li vre mo plor enn maler;  
Kan mo konn ki xoz lerla mo kwar li;  
E si mo kapav, si so moman bon  
Sirman mo va fer seki bizen fer.  
Seki ou pe dir, kapavet li vre.  
Me sa tiran la - so nom enn lagign - 
Ti pas pou enn sen, ou ti kontan li;  
Li pa finn tous ou. Mo ankor bien zenn  
Me mo per tansion ou rann li servis,  
Lerla gagn rekonpans lor mo ledo;  
Sakrifie enn inosan pou kalme  
Koler Gran Senier.  
MAKDEF  
 Mwa mo pa enn tret!  
MALKOM  
Me Makbes li enn. Mem enn bon dimoun  
Parfwa bizen kourbe divan pouvwar.  
Pardonn mwa Makdef! Si ou leker kler  
Mo bann soupson nwar pa pou sanz ou nam.  
Anz finn res briyan mem si plis briyan  
Finn tom dan  lanfer. Mem si bann malang  
Degiz kouma sen, bann dimoun ki sen  
Pa bizen fos temwen.  
MAKDEF  
 Adie lespwar!  
MALKOM  
Ou dezespwar met dout dan mo latet.  
Kifer ou finn kit ou fam, ou zanfan  
Dan lagel loulou? Li pa ou devwar  
Okip zot bienet? Pa les mo soupson  
Ensilte ou nom. Ou bizen konpran.  
Mo pran prekosion ki mo kwar bizen.  
Kikfwa ou onet.  
MAKDEF  
                       Segne pov pei!  
Les tirani fer maja. Pa per twa.  
Bann dimoun onet finn depoz zot zarm.  
Krim finn pran pouvwar. Orevwar Senier.  
Mem si  promet mwa trezor enn lanpir  
97 
 Mo pa pou sali mo repitasion.  
MALKOM  
Atann! Pa mal konpran. Peyna zis ou.  
Mo kone ki nou pei pe nwaye  
Dan soufrans, dan disan; sak nouvo zour  
Amenn nouvo ditor. Mo bien kone  
Ena boukou dimoun pou diboute  
Dan lalit kont enn pou vwar dominer.  
Gran e bon lerwa Angle finn ofer  
Soutien total. Mo per, malgre tousa,  
Kan mo finn reysi kraz latet tiran,  
Nou pei pou konn pli gran tirani,  
Pli boukou soufrans ki li finn kone.  
MAKDEF  
Kifer?  
MALKOM  
 Mo pir ki Makbes.  
MAKDEF  
                                           Enposib!  
Dan lanfer peyna pir ki sa mons la.  
MALKOM  
Dakor li kriyel, sadik, mesanste,  
Tret, manter, violer, violan, koronpi.  
Me mwa mo visie kouma'nn trou san fon.  
Kan mo'nn pran pouvwar, zot tifi, zot fam,  
Zot ma ma, servant, tou pas dan pake;  
Dilo pa ase pou tengn mo dife.  
Konpare ar mwa Makbes enn baba.  
MAKDEF  
Lespri pitasie enn vilen defo  
Ki finn met anrwinn boukou gran dimoun  
Me pa trakase, dan pei ena  
Boukou zoli fam, ki kasiet -kasiet  
Pou satisfer ou.  
MALKOM  
                       Sa nanye ditou.  
Mo deziem defo pli gran ki premie.  
Ler mo vinn lerwa mo pou konfiske  
Dibien tou dimoun, gran kouma piti.  
Lor, larzan, later, bizou, tabisman  
Tou mo pran pou mwa. E sa pa fini.  
Mo pas letan atas lake ferblan  
Ar dimoun onet. Pou pran zot dibien.  
MAKDEF  
Sa gourmandiz la pir ki pitasie!  
Lespri vakabon li tengn ar letan;  
Gourman lamone finn detrir lanpir.  
Me pa kas latet. Ou prop larises  
Li telman enorm ki pa neseser  
Zalou pou lezot. Ou detrwa defo  
Pou kasiet deryer ou bann bon manier.  
MALKOM  
Bon manier ou dir? Sa pa ekziste.  
98 
 Verti enn lerwa kouma lazistis,  
Ferple, lekilib, bonte, modesti,  
Fermte petri dan zenerozite  
Pa vinn rod kot mwa. Me so lekontrer  
Ranpli mo leker. Si mo gagn pouvwar  
Kont lor mwa pou vers dile armoni  
Dan laflam lanfer. Mo dans ar rachas.  
MAKDEF  
Ayo mo pei!  
MALKOM  
                 Aster si ou kwar  
Dimoun kouma mwa kapav gouverne  
Koze.  
MAKDEF  
           Gouverne! Ou pa gagn drwa viv.  
Pei finn fini, peyna solision;  
Tirani dan disan pe fer maja . 
Plore mo pei. To prop zanfan pe  
Vann twa bout -par-bout. Ou papa -mama  
Ti bann dimoun prop, viv dan lapriyer,  
Dan respe Bondie. Ki pese zo'nn fer?  
Adie! Ou konfesion finn bani mwa  
Depi mo pei. Ki pou fer aster!  
MALKOM  
Ou senserite obliz mwa koze,  
Dir laverite. Mo soupson finn fonn  
Parski ou onet. Sa fourb Makbes la  
Finn servi bann trik pou met lak ar mwa.  
Akoz sa mo pran boukou prekosion,  
Pa fonse brit -brit. Mo'nn rakont zistwar  
Lor mwa pou teste ou natir profon  
Me laverite li enn lot zafer.  
Mo enn dim oun prop. Bann preparasion  
Pou liber Lekos finn fini pare.  
Tirani so rengn pre pou al dan tengn.  
Kifer ou chomtayt.  
MAKDEF  
                        Pa fasil Senier!  
Bon niouz, move niouz ankor may -maye.  
[Enn dokter rantre.]  
MALKOM  
Pli tar nou koze. … Lerwa pe vini?  
DOKTER  
Wi. Enn lafoul dimoun pe atann li  
Pou gagn gerizon. Kan dokter zet zarm  
Li li fer mirak. Li enn dimoun sen.  
MALKOM  
Mersi Dokter!  
[Dokter la sorti. Ros rantre.]  
MAKDEF  
Get kisannla la.  
MALKOM  
Enn Ekose. Mo pa rekonet li.  
99 
 MAKDEF  
Kouzen Ros, bienveni dan Langleter.  
MALKOM  
Me wi mo konn li. Ayo Ros! Pardon.  
ROS 
Pa fer nanye.  
MAKDEF  
Ki nouvel nou pei?  
ROS 
Ki mo pou dir ou? Nou later finn vinn  
Enn gran simitier kot sourir finn fonn,  
Kot nepli pran kont douler nou prosen,  
Kot gran lasagren finn vinn enn routinn.  
Personn pa pran kont laklos lanterman,  
Bon dimoun mor avan fler lazenes  
Perdi so petal. Lamor enpasian  
Pa atann maladi fer so travay.  
MALKOM  
Ki dernie nouvel?  
ROS 
                       Nouvel talerla  
Finn fini rasi.  
MAKDEF  
Mo fami zot bien?  
ROS 
Zot ti bien dernie fwa mo ti trouv zot.  
MAKDEF  
Aret zwe ar mo! Koz kare -kare!  
ROS 
Ler mo ti lor larout pou vinn isi,  
Mesaze move niouz, mo ti tann dir  
Ena nob pe pran zarm kont tirani.  
Senier, Lekos bizen ou. Ou prezans  
Fer zanfan vinn solda, fer fam pran zarm  
Pou ranvers dominer.  
MALKOM  
                              Pa bizen per!  
Ar led Langleter enn larme pwisan  
Ede par Bondie pou amenn lape.  
ROS 
Malsans mo nouvel pa ena mem gou.  
Li kapav kas leker.  
MAKDEF  
                            Anzeneral  
Ousa li konsern enn endividi.  
ROS 
Li bles tou leker imen, sirtou ou.  
MAKDEF  
Si li mo douler, les mo siport li.  
ROS 
Pardonn mo lalang ki amenn nouvel  
Sitan degoutan.  
 
100 
 MAKDEF  
Mo kwar mo kone.  
ROS 
Li finn fer masakre ou fami net.  
Tro-tro dir pou dir.  
MALKOM  
                           A Bondie Mama!  
Makdef, Makdef napa sey manz kou la.  
Les lapenn koze. Tansion ou leker  
Eklate.  
MAKDEF  
Enn fami net?  
ROS 
                               Fam, zanfan,  
Servant. Napeyna personn ki'nn sape.  
MAKDEF  
Mo'nn les zot tousel. Ou'nn dir mo fam 'si?  
MALKOM  
Pran kouraz, nou'a fer li pey sa bien ser.  
MAKDEF  
Fasil pou dir. Li peyna zanfan li.  
Ou'nn dir mwa, zot tou? Zot tou enn sel kou?  
Tou mo bann pousen ek zot mama 'si?  
Enn sel kou? Ayo!  
MALKOM  
Fer fas kouma zom.  
MAKDEF  
Wi, mo pou santi douler kouma zom.  
Pa ti'ena nanye mo ti plis kontan.  
Bann anz dan lesiel pa finn anpes sa?  
Makdef, akoz twa zot finn zwenn tase,  
Zot finn sarye to pese, zot finn mor  
Dan to plas. Bondie pardonn mo pese.  
MALKOM  
Nou fit nou vanzans lor lamel soufrans.  
MAKDEF  
Fale pa les larm koule. Okontrer  
Ar douler antie mo al dan Lekos, 
Enn pou enn manz ar pli gran kriminel  
E si li sape Bondie, pardonn li.  
MALKOM  
Samem bizen fer. Nou al zwenn Lerwa.  
Larme finn pare. Ler finn arive  
Pou sakouy Makbes, fer mons la grene.  
Pran kouraz mo frer. Nou nouvo dime  
Enn zour pa enn zour pou ouver lizie.  [ Zot tou sorti.]  
AK 5 SENN 1  
[ Dan Dennsinenn, sato Makbes.]  
Enn dokter ek enn ners rantre.  
DOKTER  
Gete! Depi de nwit nou pe veye. Pa finn trou v nanye.  
 
 
101 
 NERS  
Mo dir ou Dokter. Mo finn trouve ar mo de lizie. Omilie lanwit li leve, pran papie ek plim, ekrir sipa ki ete, 
met dan lanvlop, sel li, retourn lor lili. Tousa lizie ferme ar somey.  
DOKTER  
Latet fatige! Kan dormi ek leve vinn parey, malad m antal fer ravaz. Li pa dir nanye?  
NERS  
Pa dimann mwa repete.  
DOKTER  
Bizen dir mwa, so dokter.  
NERS  
Zame! Peyna temwen.  
[ Ledi Makbes rantre, labouzi alime dan lame. ]  
Hen! Ala li la! Gete oumem. Li marse, koze dan so somey. Li fer koumadir li pe lav so lame.  
LEDI MAKBES  
Tas la pa'le ale.  
DOKTER  
Ki li dir?  
NERS  
Shhht!  
LEDI MAKBES  
Ale modi! Ale mo dir…. Enn, de. Finn ler. Kouraz Senier, peyna pou per! Lanfer bien nwar. Peyna pou per, 
nou ki for. … Kisannla ti pou kwar bonom la ti ena sitan disan? … Gran Sef Faif ti ena enn fam. Kot li?  …Aret 
tike! To pou met pese deor. … Mo lame ankor sal. Santi disan. Tou parfen lemonn antie pa pou tir sa loder 
la. Ayo mama! Ayo! … Ale, lav to lame, nou al dormi. … Kifer to per? Lemor pa reviv. Bengko dan so tom. … 
Kikenn pe tape. Vit, vit nou al dormi. Seki finn arive finn fini arive.  
[Li sorti.]  
DOKTER  
Tousa bien vilen. Fardo nou pese  
Kan li vinn tro lour, li fer nou latet  
Savire. Mo pa pou kapav ed li.  
Zis BonDie kapav donn li soulazman.  
Tousa bien vilen. Bien vil en. Bonswar.  
[Zot sorti.]  
AK 5 SENN 2  
[Pre kot sato Dennsinenn.]  
Bann nob Ekose ek zot solda. Parmi ena Menntis, Kesnes, Anges, Lenox.  
MENNTIS  
Larme Malkom -Makdef pou pas isi;  
Nou atann zot pou donn zot enn koudme.  
ANGES  
Zot sime pas kot lafore Birnam.  
MENNTIS  
Gagn nouvel Makbes?  
KESNES  
                             Li finn barikad  
Sato Dennsinenn. Ena dir li'nn fou;  
Seki pa tro deteste li pe dir  
So kouraz jabolik; ena ki kwar  
Li pa kapav kontrol bann evennman.  
ANGES  
Pese pey lor later! So prop di moun  
Enn par enn pe kit li. Seki reste  
Reste parski zot per. Zot pa senser.  
102 
 So tit anpandan kouma lenz zean  
Lor lekor enn nen.  
LENOX  
                         Nou'al donn enn koudme  
Geri nou pei, aras move lerb,  
Aroz zarden fler, netway pouritir.  
[Zot sorti.]  
AK 5 SENN 3  
[Dan sato Dennsinenn.]  
Makbes, dokter, bann serviter rantre.  
MAKBES  
Mo pa'le tande. Les zot tou tire!  
Mo pa per. Tanki lafore Birnam  
Pa mars ver Dennsinenn peyna pou per.  
Malkom ki li? Pa ti sort dan vant fam?  
Bann Ser Dainn ti dir mo peyna pou per.  
Ale bann tret! Al vande ar Angle.  
Nanye pa pou fer mwa, Makbes, tranble.  
Fou mwa lape! Les mwa tousel! Maron!  
[Zot tou sorti.]  
Setonn! - Ki mo gagne? - Setonn! Kot twa?  
- Samem lagar! Swa laglwar, swa kosmar!  
Mo ler pe vini. Mo finn ase viv.  
Mo vie zour pou kouma fey sek lor pie.  
Pa pou konn lamour, lamitie, lape  
Me plito flatri, zoure silansie,  
Sourir ipokrit. - Setonn!  
[Setonn rantre.]  
SETONN  
Wi Senier.  
MAKBES  
Ki dernie niouz?  
SETONN  
Ennmi pe atake.  
MAKBES  
Mo pou manz ar zot ziska dernie bout.  
Donn mwa mo larmir.  
SETONN  
 Tro boner Senier.  
[Zot sorti.]  
AK 5 SENN 4  
[Pre kot lafore Birnam.]  
Larme Malkom -Makdef plis bann nob Ekose rantre.  
MALKOM  
Kouma zot apel sa lafore la?  
NOB  
Lafore Birnam.  
MALKOM  
                      Sak zom koup enn brans  
Kamoufle prezans. Nou derout ennmi.  
NOB  
Jabolik Makbes deryer barikad  
Pe atann nou.  
103 
 MALKOM  
                 Normal. Sak pa li fer  
Retresi so lafors. Li blok anplas  
Pou anpes bann zom abandonn so k an. 
MAKDEF  
Nou vey bon moman pou pas alatak;  
Solision zordi li dan nou a xion. 
[Zot sorti.]  
AK 5 SENN 5  
[Dan sato Dennsinenn.]  
Makbes, Setonn, bann solda ets. rantre.  
MAKBES  
Mete pavyon partou. Nou pa per zot.  
Les zot antoure, rantre zot pa pou  
Rantre. Zot va pouri dan move -tan. 
Si mo prop dimoun pa ti al ed zot  
Bien lontan mo finn fini manz ar zot,  
Plen -plen, enn pou enn.  
[Lavwa enn fam dan soufrans.]  
 Ki sa tapaz la?  
SETONN  
Lavwa enn fam dan douler, Mazeste.  
[Setonn sorti.]  
MAKBES  
[Ar limem ] Mo'nn preske bliye ki ete gagn per.  
Ti'ena enn lepok mo disan ti pou  
Kaye e mo seve ti pou drese  
Ar sa. Mo finn sitan bengn dan disan  
Ki nanye aster pa fer mwa soke.  
[Setonn retourne.]  
Ki ti ete sa?  
SETONN  
                      Mazeste, Larenn  
Finn mor.  
MAKBES  
 Lamor ekzis. Me enn lot ler  
Ti pou'ena letan pou sa koze la.  
Soley leve, soley kouse, sak zour  
Letan ranp -ranpe, al ver dernie son;  
E memwar lepase fer nou rapel  
Enn ta bachara ki'nn al manz feyaz.  
Tengn lalimier! Lavi enn fennsifer!  
Enn ta senn dan vid. Enn zistwar ranpli  
Ar tapaz, ar zestaz; enn zistwar fou  
Ki pa vo enn fout.  
[Enn mesaze rantre.]  
E ki arive? Ou finn vinn gounga?  
MESAZE  
Mo pa kone kouma pou dir.  
MAKBES  
  Koze!  
MESAZE  
Mo ti lor kolinn, pe vey bann mouvman.  
104 
 Ler mo get kote Birnam mo gagn sok.  
Mo get bien. Lafore koumans marse.  
MAKBES  
Manter! Kouyoner!  
MESAZE  
                            Si ou pa'le kwar  
Al gete oumem.  
MAKBES  
                        Si to koz manti  
Mo pandi twa lor sa pie la. Si vre  
Fer seki to anvi. Ki kapav fer? 
Bann salte sorsier la finn bien trik mwa.  
Manti vinn vre, vre vinn manti ar zot.  
"Tank ki lafore Birnam pa koumans  
Avans kont li ver kolinn Dennsinenn  
Makbes pa pou konn defet". Lafore  
Pe marse. Trap zarm! Pare pou fer fas.  
Vo lapenn? Mo finn koumans plen ar tou.  
Ti'a meyer lemonn aret tourne net.  
Sonn laklos, larg siklonn. Ler nou tonbe,  
Nou tom kouma zom, lepe dan lame.  
[Zot sorti.]  
AK 5 SENN 6  
[Divan sato Dennsinenn.]  
Larme Malkom -Makdef rantre.  
MALKOM  
Aster tou dimoun zet zot brans, montre  
Tiran la ki nou veritab lafors.  
Sakenn konn so responsabilite.  
Zot, atak par laba. Makdef ek mwa  
Nou pas par isi.  
MAKDEF  
                      Soufle tronpet for.  
Pa per pou anons disan ek lamor.  
[Zot sorti.]  
AK 5 SENN 7  
[ Dan sandbatay.]  
Makbes rantre.  
MAKBES  
Zot finn amar mwa. Pa kapav sove.  
Mo pou manz ar zot ziska dernie bout.  
Me mo peyna pou per zanfan sorti  
Par lekor fam.  
[Enn solda rantre.]  
Twa ki twa?  
SOLDA  
Twa ki twa?  
[Zot lager. Solda tonbe.]  
MAKBES  
Pov jab! Li finn sorti par lekor fam.  
[Makdef rantre.]  
MAKDEF  
Aster mo'nn gagn twa move kriminel!  
105 
 MAKBES  
Non, pa twa! Mo'nn fer tou pou evit twa.  
Mo konsians tro kouver ar to disan.  
MAKDEF  
Pa perdi letan, les nou zarm koze.  
[Zot lager.]  
MAKBES  
Pa perdi letan. To lepe dan vid  
Pe sey pers -pers ler. Mo pouvwar mazik  
Pa per zanfan sorti par lekor fam.  
MAKDEF  
To pouvwar mazik azordi finn tengn.  
Mo nesans ti diferan. Mo ti ne  
Par sezaryenn.  
MAKBES  
 Mo refiz mat ar twa.  
MAKDEF  
Rann lekor alor.  
MAKBES  
                      Kisa? Rann lekor?  
Pou ki bann joukal kouma Ti -Malkom  
Fer gran -nwar ar mwa. Non, prefer lamor.  
Si to enn bon zom sey bar sa gorl la.  
[Zot lager, sorti.]  
Malkom, so bann lietnan, so larme rantre.  
MALKOM  
Rod Makdef. Laviktwar amer san li. 
Makdef rantre. Li pe trenn kadav Makbes deryer li.  
MAKDEF  
Viv Lerwa Malkom. Samem ou vre tit.  
Tirani finn mor. Viv nouvo lizour.  
Viv Lerwa Malkom!  
TOU DIMOUN  
 Viv Lerwa Lekos!  
MALKOM  
San perdi letan nou bizen okip  
Bann travay prese: kiltiv nou zarden,  
Plant nouvo pie -fri, redonn lesperans  
Viktim tirani, souy larm ki'nn koule  
Akoz dominer azan jabolik  
Ek so fam rachas. Avek led Bondie  
Nou pou remet lord, amenn armoni,  
Lape, devlopman ek demokrasi.  
 
RIDO  
RETOURN KONTENI/ RETURN TO CONTENTS  
 
  
106 
 LAMOUR PERDI,  LAMOUR GAGNE  
(Sante Salomon)  
Enn t i natak an trwa tablo enspire par LABIB  
(Pou Marc Etive)  
BANN PERSONAZ  
NARATER  
EV 
ADAM  
GENG NWAR SARBON  
GENG KAFEOLE  
LERWA SALOMON EK SO LASWIT  
TABLO 1  
Dan lavil klwazone. Ena kartie rezidansiel bann risar ek klas mwayen; ena kartie pov ek site ouvriyer; ena 
kan Kreol, kan Malbar, kan Laskar, kan Makaw.  
NARATER  
Ler Bondie ti desann lor later  
Li ti dir nou bizen solider.  
Ki li dan Larabi ou Lazi  
So mesaz pa ti’ena partipri.  
Me kifer so zanfan dan lerer?  
Me kifer so zanfan dan lerer?  
KER 
Lalimier v inn ed nou pou trouv kler!  
Ekler nou pou nou’aret plant maler!  
NARATER  
Dan pei larkansiel kot later  
Set kouler viv ansam san lager,  
Kifer sa azordi bann zanfan  
Pe fer lesiel -later plor disan?  
Kifer sa? Kifer sa? Bachara  
Pe deklar ki zot finn vinn lerwa.  
KER 
Lalimier vinn ed nou pou trouv kler!  
Ekler nou pou nou’aret plant maler!  
NARATER  
Les mo rakont zot tou enn zistwar  
Ki pe plonz bann zanfan dan fernwar.  
Enn tifi bwadebenn Mozanbik  
Ti kontan enn garson Nor Lafrik.  
Alala bel loyo fer ravaz  
Pou fer Ev ek Adam manz feyaz.  
KER 
Lalimier vinn ed nou pou trouv kler!  
Ekler nou pou nou’aret plant maler!  
De geng rant lor lasenn. Enn apel Nwar Sarbon ek lotla Kafeole. Dan geng Nwar Sarbon ena enn tifi 
ki apel Ev ek dan geng Kafeole ena enn garson ki apel Adam. De geng koumans lager. Lamizik Jaz ek 
koregrafi apropriye. Ev li kouler bwadebenn; so seve kouma Angela Davis. Adam ena enn bataz 
Elvis. Zot toulede gran danser.  
KER KAFEOLE  
Get kouma zot nwar, nwar kouma ferm lizie;  
107 
 Get seve krepi, vadire tir bouson.  
EV 
Lapo  bwadebenn nwar kouma sarbon,  
Mo seve boukle kouma enn frison.  
Ena blan lanez ki viv dan freser;  
Vinn dan mo pei pou gout mo saler.  
KER NWAR SARBON  
Get bann demiton, pa kone ki ete!  
Get bann demiton, ni kafe, ni dile!  
 
EV 
Lapo bwadebenn finn ramas saler  
Ki nou kreater finn aroz later.  
Pa get zozo par so plim, mo frer -ser, 
Get seki ena dan fon so leker.  
KER KAFEOLE EK KER NWAR SARBON  
Get kouma zot nwar, nwar kouma ferm lizie;  
Get seve krepi, vadire tir bouson.  
Get bann demiton, pa kone ki ete!  
Get bann demiton, ni kafe, ni dile!  
Tansion monte; ena menas violans. Enn kou tou friz. Spotlayt lor Adam.  
ADAM  
Ki sa bote la, kouma’enn stati?  
Ki sa lame la finn desinn enn rev?  
So likou drese kouma enn gazel,  
So lizie persan fer mo leker fonn.  
Spotlayt lor Ev.  
EV 
Get sa bote la! Enn serf maron kler  
Ki travers laplenn, danbwa ek banbou.  
Get sa kreasion ki Bondie finn fer!  
Eski mo’ena plas dan so regar dou?  
Spoylayt lor Adam.  
ADAM  
So lekor listre, so pwatrinn bonbe,  
So lalev pome, so laans promes,  
So lazam miskle, l eren kadanse,  
So tou veloute kouma lapo pes.  
Spotlayt lor Ev.  
EV 
Ba mwa lor labous, soul mwa ar kares;  
Parfim mo lekor ar enn koup tandres;  
Vers benedi xion dan zarden diten  
E fer bann frison bliye gramaten.  
Spotlayt lor Adam.  
ADAM  
Leve, leve mo gate bienneme;  
Ti lapli mofinn finn aret tonbe;  
Vinn dan mo zarden, gout fri parfime:  
Grenadinn, longann, bibas, dofine.  
Spotlayt lor Ev ek Adam.  
Lalimier vinn ed nou pou trouv kler!  
Ekler nou pou nou’aret plant maler!  
108 
 Lalimier vinn ed nou pou trouv kler!  
Ekler  nou pou nou’aret plant maler!  
TABLO 2  
Dan lavil klwazone. Ev tousel dan lanwit.  
EV 
Kot to ete? Kot to ete?  
O bienneme, kot to ete?  
Aswar fer nwar kan to pa la;  
Vinn poz to petal parfime  
Lor mo pwatrinn ki pe rod twa.  
 
Zoli tifi Zerizalem  
Tansion, tansion lamour -pasion!  
Tansion choula rod fer kem -kem  
Lor pie zamalak kont -sezon.  
 
Aswar fer fre kan to pa la.  
Vinn sof lekor ki pe rod twa,  
Lekor ki finn vinn orfelen.  
Li pe rod saler ki dan twa  
Pou nouri lespri ki gagn fen.  
Zoli tifi Zerizalem  
Tansion, tansion lamour -pasion!  
Tansion choula rod fer kem -kem  
Lor pie zamalak kont -sezon.  
 
Lanwit pli long ki lasemenn  
Kan to pa la pou ki sakenn  
Konfort lotla; amenn fizion,  
Fer de vinn enn san ki personn  
Pa perdi so prop pozision.  
 
Zoli tifi Zerizalem  
Tansion, t ansion lamour -pasion!  
Tansion choula rod fer kem -kem  
Lor pie zamalak kont -sezon.  
 
Mo apel twa to pa tande;  
Mo kontan twa to pa kone.  
Ki bizen fer, O bienneme,  
Pouki lekor, pouki lespri  
Nouri lamour, ranz paradi?  
 
Zoli tifi Zerizalem  
Tansion, tansion lamour -pasion!  
Tansion choula rod fer kem -kem  
Lor pie zamalak kont -sezon.  
Adam pa pe kapav dormi.  
ADAM  
Vire, tourne, somey pa’le vini.  
Kouma pou dormi kan mo lamwatie  
Mo sir pa kone soufrans amoure?  
109 
 Kouma pou dormi kan batman leker  
Sak kou bat dan vid dan rev soliter?  
Kit to sitadel mo lamour sheri!  
Les nou de ansam dan zarden prive  
Savour zi lamour lekor desene.  
Kifer les koutim detourn nou lavi?  
 
Vire, tourne, somey pa’le vini.  
Depi mo lizie finn remark bote  
Nwar dibwa ebenn, seve Afrika,  
Likou elanse, pwatrinn ki bonbe,  
Lalev ki pome, mo nam dan traka.  
 
Kit to sitadel mo lamour sheri!  
Les nou de ansam dan zarden prive  
Savour zi lamour lekor desene.  
Kifer les koutim detourn nou lavi?  
 
Vire, tourne, somey pa’le vini.  
Mo dormi dibout dan rev enposib;  
Lizour vinn aswar, aswar vinn lizour.  
Eski kapav les koutim, labitid  
Trangle souf divinn ki donn nou lamour.  
 
Kit to sitadel mo lamour sheri!  
Les nou de ansam dan zarden prive  
Savour zi lamour lekor desene.  
Kifer les koutim detourn nou lavi?  
 
Mo’s i mo pou kit mo sitadel yer  
Pou rant dan zarden zepis parfime.  
Ansam nou explor lavi partaze;  
Alim sanbrani; partaz parrsadi  
Pou nou dir mersi Senier liniver.  
 
Kit to sitadel mo lamour sheri!  
Les nou de ansam dan zarden prive  
Savour zi lamour lekor desene.  
Kifer les koutim detourn nou lavi?  
Ev pe dormi. Kikenn tap laport. Li pa reponn. Kikenn retap laport, li pa leve. Silans.  
EV 
Mo finn fer enn move rev.  
Mo bienneme ti apel mwa  
Par telefonn, ti tap laport;  
Ti dir mwa ar enn lavwa dous  
Vinn ouver laport mo z arden.  
Mo ti tike, mo ti tarde.  
Tansion mo pa bien prezantab  
Zis ar enn ti semizdenwi.  
Mo pa ti’le sal mo lipie;  
Mo ti fek pran enn gran ben.  
Ler mo leve, ouver laport...  
Tro tar, tro tar...  
110 
 Ler mo sorti pou al rod li  
Taker tak mwa ... tro tar, tro tar...  
 
Zoli tifi Zerizalem  
Tansion, tansion lamour -pasion!  
Tansion choula rod fer kem -kem  
Lor pie zamalak kont -sezon.  
 
Mo finn fer enn move rev.  
Mo bienneme kouma akter  
Pe fann pikan dan tou karo;  
Pe servi bote so lekor  
Pou nway so nam dan pit plezir.  
Ler mo sorti pou al rod li  
Mo zwenn tase...  
Taker tak mwa...  
 
Zoli tifi Zerizalem  
Tansion, tansion lamour -pasion!  
Tansion choula rod fer kem -kem  
Lor pie zamalak kont -sezon.  
Enn lamizik ek enn koregrafi ki endik ezitasion ek konfizion.  
TABLO 3  
Dan lafore Makabe. Lerwa Salomon finn amenn so lakour dan lafore parski lavil finn vinn tro negatif.  
NARATER  
Ler Lerwa Salomon finn konpran  
Tanzantan bizen retourn bannwas  
Pou ki nou pa bliye koumansman  
Kan nou lorizinn ti bien modes,  
KER 
Plenpos ek krazko r pe sem laterer;  
Tou pou mwa finn vinn lerwa liniver.  
NARATER  
Li ti donn enstri xion so lakour  
Swiv li dan lafore natirel  
Kot imen kas lasenn materyel  
E repran kontak ar vre Lamour.  
KER 
Plenpos ek krazkor aster met aryer;  
Tou pou mwa nepli lerwa liniver.  
NARATER  
Peyna plas pou konfli ant de bann;  
Kafe nwar, kafe kler mem kafe.  
Kikfwa dan lafore Makabe  
Ev ek so bienneme kapav zwenn.  
KER 
Get Adam ek Ev kouma zot zoli  
E zot lespri kler pa per tilespri.  
SALOMON  
Zanfan, zanfan, ekout mwa bien:  
Lavi li enn kontradi xion. 
Konpran, konpran, ant de kontrer  
111 
 Ena linite neseser.  
Nanye pa la san so kontrer:  
Ena matier, anti -matier;  
Saler li la ar so freser;  
Botan li la ar movetan;  
Lavi li la akoz lamor;  
Satan prezan, li neseser  
Pou nou swazir vre liberte.  
Flafla lav il fer nou bliye  
Seki vremem nou tou ete.  
Anou aster vit plonz nou nam  
Dan fon leker Mama -Later  
Dan enn batem ki donn nesans  
Nouvo lavi, nouvo desten.  
Enn bale rwayal ki selebre bote lekilib ant kreasion divinn ek kreasion imen.  
Ev ek Adam rantre kouma dou la ek doulinn. Ev finn met enn bote rob lamarye; Adam finn met enn 
bote sarrvani.  
ADAM  
So lekor listre, so pwatrinn bonbe,  
So lalev pome, so laans promes,  
So lazam miskle, leren kadanse,  
So tou veloute kouma lapo pes.  
Me so lespri ki plis ki admirab.  
Mo ko ntan twa mo Ev.  
EV 
Ba mwa lor labous, soul mwa ar kares;  
Parfim mo lekor ar enn koup tandres;  
Vers benedi xion dan zarden diten  
E fer bann frison bliye gramaten.  
Me so lespri ki plis ki admirab.  
Mo kontan twa mo Adam.  
Geng Nwar Sarbon ek geng Kafeole rante; zot maye, zot anbrase e ansam zot dans ‘Danse Linite’.  
NARATER  
Dan pei larkansiel kot later  
Set kouler viv ansam san lager,  
Bann zanfan azordi finn trouv kler.  
Nepli ler pou lager; bizen plant  
Lamitie ek solidarite  
Pouki zanfan dime viv ere.  
KER 
Lalimier finn ed nou pou trouv kler!  
Ekler nou pou nou’aret plant maler!  
NARATER  
Ler Bondie ti desann lor later  
Li ti dir nou bizen solider.  
Ki li dan Larabi ou Lazi  
So mesaz pa ti’ena partipri.  
Bann zanfan finn konpran zot erer.  
Aster nou kapav anter lager.  
KER 
Lalimier finn ed nou pou trouv kler!  
Ekler nou pou nou’aret plant maler!  
 
112 
 EV 
Ba mwa lor labous, soul mwa ar kares;  
Parfim mo lekor ar enn koup tandres;  
Vers benedi xion dan zarden diten  
E fer bann frison bliye gramaten.  
ADAM  
Leve, leve mo gate bienneme;  
Ti lapli mofinn finn aret tonbe;  
Vinn dan mo zarden, gout fri parfime:  
Grenadinn, longann, bibas, dofine.  
EV EK ADAM  
Lalimier finn ed nou pou trouv kler!  
Ekler nou pou nou’aret plant maler!  
Lalimier finn ed nou pou trouv kler!  
Ekler nou pou nou’aret plant maler!  
 
RIDO  
9 Oktob 2013  
LIMEMSA!  
LIBRETO POU ENN OPERA POP  
enspire par liv Ezai dan Ansien Testaman  
(pou tou sitwayen Repiblik Moris)  
OUVERTIR  
Lorkes ek koregrafi prezant enn sitiasion apokaliptik. Global warming pe fer ravaz. Nivo lamer p e 
kontinie monte; siklonn finn vinn pli frekan e pli violan. Parfwa lasesres bril partou. Answit flashfled 
nway bann rezion. Ena boukou detres ek soufrans.  
TABLO 1  
Trwa sadou rantre. Sadou Paskal met enn soutann blan; Sadou Panndo met doti ek kourrta blan;  
Sadou Parrvez met joubba (enn gran rob blan).  
SADOU PASKAL  
Get ki nou finn fer dan zarden Bondie!  
Kot ti ena tou dan balans parfe  
Aster bann resor dan lorloz Gaya  
Finn deklenke net, finn badal gaya.  
DE SADOU  
Ki pou fer Paskal? Ki pou fer mo frer?  
E pourtan matlo, ena dan nou liv  
Kimanier nou tou nou bizen konn viv  
Me nisa plen pos fer leker vinn ros  
E lespri traver aster finn vinn bos.  
SADOU PARRVEZ  
Get ki nou finn fer dan zarden Allah!  
Kreater finn dir okip bann pie la,  
Me nou nou koup pie pou fabri k papie  
Pou ploy nou gonaz, ekrir radote.  
DE SADOU  
Ki pou fer Parrvez? Ki pou fer mo frer?  
E pourtan matlo, ena dan nou liv  
Kimanier nou tou nou bizen konn viv  
113 
 Me nisa plen pos fer leker vinn ros  
E lespri traver aster finn vinn bos.  
SADOU PANNDO  
Get ki nou finn fer dan zarden Shakti!  
Shakti, Shaktimann finn donn nou lavi  
Pou ki nou pran kont tou so bann zanfan.  
Pou ti bout ivwar nou touy lelefan.  
DE SADOU  
Ki pou fer Panndo? Ki pou fer mo frer?  
E pourtan matlo, ena dan nou liv  
Kimanier nou tou nou bizen konn viv  
Me nisa plen pos fer leker vinn ros  
E lespri traver aster finn vinn bos.  
TRWA SADOU  
Get ki nou finn fer dan zarden Bondie!  
Nou kiltiv beton dan verze goudron;  
Nou fer laparans ranplas konesans;  
Nou pe les dolar fer nou vinn soular.  
TRWA SADO U 
Ki pou fer mo frer? Dir ki bizen fer?  
E pourtan matlo, ena dan nou liv  
Kimanier nou tou nou bizen konn viv  
Me nisa plen pos fer leker vinn ros  
E lespri traver aster finn vinn bos.  
Meteo lor televizion ek radio.  
METEOROLOG FAM  
Ki letan pou fer,  
Ala ki let an pou fer.  
 
METEOROLOG ZOM  
Lete pou fer so,  
Soley kas palto.  
Saler natirel  
Frir dizef lor nou latet.  
METEOROLOG FAM  
Liver pou fer fre,  
Fer disan kaye.  
Freser sort pol sid  
Pou fer masak dan tropik.  
METEOROLOG ZOM  
Ki letan pou fer,  
Ala ki letan pou fer.  
ENN FAM  
Sheri, kouma to trouv mo rob?  
ENN ZOM  
Nou pran avion pou al vakans.  
ENN VIE MATANT  
Eh, to’nn tande ki zot pe dir?  
ENN VIE TONTON  
Pa ekout zot, zot zalou nou.  
ENN ZOURNALIS  
Meteo pe rakont zistwar!  
Pa ekout zot! Lir lagazet!  
114 
 Dilo pol nor res dan pol nor;  
Dilo pol sid res dan pol sid.  
ENN BIZNESMENN  
Saler donn bal? Aste erkonn!  
Freser donn bal? Aste sofret!  
Aret koz sanzman klimatik!  
Nou koz krwasans ekonomik!  
ENN POLITISIEN  
Ki klimatik? Donn ele xion! 
Ki resofman? Koz ele xion! 
METEOROLOG FAM EK ZOM  
Ki letan pou fer?  
Ala ki letan pou fer!  
Siklonn pli souvan;  
Pli souvan ek pli violan.  
ENN BIZNESMENN  
Kouran koupe? Zenerater!  
Siklonn tape? Mazinn bunker,  
Lakaz delix anba later.  
Pa bizen per! Nou ki exper!  
ENN ZOM  
Sheri, mo finn gagn promosion.  
Ferm to lizie! Zoli sirpriz!  
ENN FAM  
Enn bag diaman pour ton amour?  
Aster mo sir to kontan mwa.  
Dan enn klas.  
PROFESER  
Nou tou responsab!  
Enn deryer lot nou finn detrir  
Enn masinnri ki ti regle  
Ar presizion enn bizoutie.  
Lenerzi fosil fer fraka  
Me tou dimoun rod j outifri  
Pou fer vroum -vroum lor gran sime;  
Nou ponp karbonn dan latmosfer;  
Nou touy lafore tropikal  
Pou nou plen pos detrwa joukal,  
Nouri gourmandiz egois.  
Nou tou responsab!  
BANN ZELEV  
Ki li pe rabase? Ki li kone sa?  
Zenes bizen zwisans, zwisans, zwisans.  
Ki li pe rabase? Ki li kone sa?  
Zenes bizen zwisans, zwisans, zwisans.  
PROFESER  
Nou tou responsab!  
Lontan nou ti plant nouritir  
Pou nouri lekor ek lespri;  
Aster nou plant semans profi.  
Kase -ranze, ranze -kase  
Pa fer nanye pourvi paysa  
Gonfle kofor bann seki for.  
115 
 Servi zouti pou defons tou:  
Defons later, defons lesiel;  
Defons lanfans ek inosans;  
Defons desans ek lesperans,  
Nou tou responsab!  
BANN ZELEV  
Ekout li rabase! Ki li kone sa?  
Zenes bizen teknolozi zwisans.  
Nou bizen zwir, zwir; zwir majakarro . 
Zwir, zwir, zwir ziska zwisans gagn gou rans.  
Samem mesaz iniversel! Samem mesaz iniversel!  
Trwa sadou revini.  
SADOU PARRVEZ  
Kifer nou pa finn konn aret atan?  
Kifer fren perse pe fou nou dan trou?  
SADOU PASKAL  
Pou koumans konpran nou bizen koutpie;  
Bizen  dibwa pwent pou ouver lizie.  
SADOU PANNDO  
Tank so ler pa la pert -tan sey sanze;  
Koutet lor miray, lepe dan dilo  
Zame pou donn nou rezilta serye.  
Ler finn arive pou dizef eklo.  
TOULETRWA SADOU  
Anou trap lame bann ki’nn deside  
Pou konstrir ansam Site Lalimier;  
Nou beni lespri solidarite  
Ki pou kre isi Rwayom nou Senier.  
SADOU PANNDO  
So zour pou vini kan nou tou isi  
Pou fonn nou lepe pou ranz lasari;  
Servi nou sagay pou okip verze;  
Aret priye ros ki nou finn taye.  
TOULETRWA SADOU  
Anou trap lame bann ki’nn deside  
Pou konstrir ansam Site Lalimier;  
Nou beni lespri solidarite  
Ki pou kre isi Rwayom nou Senier.  
SADOU PASKAL EK PANNDO  
Lekours pou profi finn kabos moral:  
Lor, larzan, bizou pe fer bakanal.  
SADOU PARRVEZ  
Idol finn ranplas Lespri Eternel;  
Vantar diz lor tronn pe ranz sitadel.  
TOULETRWA SADOU  
Anou trap lame bann ki’nn deside  
Pou konstrir ansam Site Lalimier;  
Nou beni lespri solidarite  
Ki pou kre isi Rwayom nou Senier.  
SADOU PASKAL  
Akoz nou’nn fane tou ambalao;  
Pouritir partou, drwatir dan kaybo;  
Dirizan kaylous, pagla ek gounga;  
116 
 Sakenn so sakenn nek rod tamasa.  
TOULETRWA SADOU  
Anou trap lame bann ki’nn deside  
Pou konstrir ansam Site Lalimier;  
Nou beni lespri solidarite  
Ki pou kre isi Rwayom nou Senier.  
TABLO 2  
Enn gran planter dan so karo.  
GRAN PLANTER  
Fode kapav fer seki mwa mo’nn fer.  
Mo ti koumanse ar enn ti karo;  
Karo ar karo finn fer ta piti.  
Zordi ti karo finn vinn tabisman.  
Ti planter avan aster rod lavi  
Dan zot karo yer, mo karo zordi;  
Respe mo drwatir, detrir pouritir,  
Anpes rebelion samem regleman.  
Pa kwar mo bezer! Mo fer lapriyer;  
Mo donn sarite; mo konstrir kovil,  
Sivala, legliz, moske, katedral  
Me seki rode ar mwa gagn koutpie.  
 
Samem regleman dan mo tabisman!  
TRAVAYER ZOM EK FAM  
Li met kann partou pou fer karbiran  
Pou roul so loto, avion ek bato.  
Nou peyna later pou nou plant manze;  
Gramaten -tanto nou vant pe grogne;  
Gramaten -tanto zanfan pe plore.  
GRAN PLANTER  
Enn ti tabisman finn vinn enn lanpir  
Parski mo karo napa konn frontier;  
Pa koz patriyot, sa se le pase;  
Aster nou bizen koz iniversel.  
Planet Ter finn vinn mo prop ti vilaz  
Kot mo donn travay seki pa gourman;  
Ki satisfe ar so bouse manze.  
Fode pa manz tro, kapav gagn jabet!  
Seki pa kontan lev pake ale;  
Travayer partou rod benedi xion 
Pou gagn enn tibout  dan mo karo kann.  
Aster pa vinn dir mo pa Mahatma!  
Dan mo tabisman samem regleman.  
TRAVAYER ZOM EK FAM  
Nou finn vinn alienn lor nou prop later;  
Disik nepli dou, li finn vinn amer.  
Pikan loulou pe fann so grif partou;  
Zanfan nepli gout dimiel ek fenous.  
Lisifer pe mont letaz dan lanfer.  
GRAN PLANTER  
Mwa mo fer lalians ar zans tou bataz  
Lokal, dideor, mo pa fer triyaz  
117 
 Pourvi ler fer kont, mwa ki vinn pli for:  
Grandi teritwar ek ranpli kofor.  
Pei morsele? Etranze mari?  
Koze sekter pa mo vokabiler.  
Kifer fer erer ar anvaiser?  
Si konn fer marday nou gonfle profi.  
Nou ranz Babilonn partou kot kapav;  
Kraz tou rezistans, fons zot dan lakav;  
Format tou lespri dapre mo templet;  
Seki proteste? Mo kraz zot latet.  
Samem regleman dan mo tabisman!  
TRAVAYER ZOM EK FAM  
Nou finn fer enn rev! Enn zenn ti tifi,  
Pa ankor nibil pou gagn enn garson.  
Li pou apel li Timaniel Beni,  
Ki pou fer later ranpli ar bourzon  
E donn tou zanfan dimiel ek fenous.  
TABLO 3  
Zournal TV.  
SPIKRINN  
Mersi ou pe resevwar nou kot ou  
Pou zournal mi nwi. Sitiasion pa bon.  
Enn kous niaz sarbon pe blok bann reyon  
Soley ki kasiet telman li kaskou.  
SPIKER  
Aswar koltar pe fer lalinn, zetwal  
Al rod refiz dan enn lot kalimay;  
Lamer exite pe giji lavwal  
Bato ki finn perdi so gouvernay.  
BLOGER  
Toultan mo dir zot, zot pa’le kwar mwa.  
Gouvernman pa bon, bizen elexion.  
SPIKRINN  
Partou kot gete, lager fer laraz;  
Vwazen touy vwazen; zanfan touy paran;  
Larme etranzer partou fer piyaz,  
Pe koken trezor, viol fam ek zanfan.  
SPIKER  
Tranblemandeter finn kraz Babilonn ; 
Lafaminn pe manz baba ki fek ne;  
Moutouk sof soley, gagn lagam par tonn  
E pianter lamor anpes respire.  
BLOGER  
Pa ekout nenport! Global warming fos!  
Bann teroris pe fer manti vinn vre!  
SPIKER  
Dan enn lekiri enn baba finn ne.  
Dimoun sort partou pe travers frontier;  
Sakenn pe amenn seki neseser.  
Solidarite ek partaz finn ne.  
SPIKRINN  
Bann lespri traver, gourman ek tok -tok 
118 
 Pe dir atansion, pa ekout rimer.  
Sakenn so sakenn, samem neseser  
Pou redres labar lemonn ki finn piok.  
BLOGER  
Siperstision sa! Pwazon pou lespri!  
Bliye relizion! Viv laisite!  
Dan enn vilaz  
ENN TIFI  
Papa, papa pa bat mama;  
Pa bles tibaba dan so vant.  
ENN TIGARSON  
Mama, mama kot to pe’ale?  
Aswar fer nwar kan to pa la.  
ENN ZENN FAM  
Be si koumsa, nou divorse;  
Lamour finn mor depi lont an. 
ENN ZENNOM  
Prefer kas bag; dife lamour  
Finn vinn lasann. Bizen kas bag!  
...................  
TI PLANTER  
Kot ti’ena legim aster plen lastron;  
Partou pikan pe pran plas plantasion;  
GARDIEN ZANIMO  
Toro kwar ki limem toreador;  
Tibouk dir limem ravann medayd or. 
 ARTIZAN  
Mwa mo enn dokter dan ranz marsandiz;  
Idol dan bazar fer bann pret gagn kriz.  
BAZARYE  
Krwayan fer lake pou konsom idol;  
Mwa ki mo ete pou dir tousa drol.  
.........................  
SADOU PASKAL  
Bondie pou desann pou detrir sagren  
E apre li pou refer so zarden.  
BLOGER  
Ki bonje to pe rabase fatra?  
Koz revolision, solision maha.  
SADOU PARRVEZ  
Dan liv Ezai profet finn predir  
Lespri marenwar Bondie pou detrir.  
BLOGER  
Travayer ki pou detrir marenwar.  
Peyna plas isi pou bann fos lespwar.  
SADOU PANNDO  
Enn youg pe fini; enn lot pou vini.  
Anou tou ansam dir Bondie mersi.  
BLOGER  
Pa ekout gonaz; nou ki fer lalwa;  
Pa get kat kote; get drwat divan twa.  
TRWA SADOU  
Konpran bann zanfan! Listwar avanse  
119 
 Kan later -lesiel pe marye -pike.  
Volonte lesiel ek kour az later  
Neseser pou detronn regn laterer.  
TABLO 4  
Dan lakaz enn ti fami. Enn ti garson pe koz ar so mama.  
TIGARSON  
Magema, mo finn fer enn rev.  
MAMA  
Mo’nn dir twa, falepa reve;  
Aprann tab; pas to CPE.  
Dan enn rev peyna lavenir;  
Lir to liv; fer mama plezir.  
TIGARSON  
Magema, ala zoli rev.  
MAMA  
Zoli rev pa pou plen to vant!  
Kontinie, to pou roul lor zant.  
To papa fer travay dibwa;  
Pa kas poz, pou li nouri twa.  
TIGARSON  
Magema, enn zoli rev sa.  
MAMA  
Ayoyo, ki pese mo’nn fer?  
Gran promes avan to nesans  
Finn tom plat, perdi konesans.  
Paradi ar twa vinn lanfer.  
TIGARSON  
Magema, tann sa magema!  
Dan lesiel soley pe riye;  
Lor goudron fler pe bourzone;  
Dan karo zenn pous bien gayar;  
Get lao, zwazo bien bavar;  
Lamizik pe sant dan feyaz;  
Zanimo ge dan patiraz;  
Larivier rekoumans koule.  
Magema, mo rev pou vinn vre.  
MAMA  
Ayoyo, lor mwa ki maler?  
Mo ti kwar mirak dan lapas,  
Lergete pagla dan so plas.  
O Bondie, ki pese mo’nn fer?  
Dan vilaz.  
ENN MISIE  
Zordi Divali, nou partaz mitay  
Ar tou nou vwazen e donn e nn badou  
Pou dimann lape. Anou kas miray  
Ki pe separ nou, anou plant banbou.  
ENN MADAM  
Zordi gran fet Id. Nou envit vwazen  
Pou partaz ar zot enn pla briyani.  
Kan sover finn ne, peyna pou sagren;  
Anou selebre nou nouvo lavi.  
120 
 BANN ZANFAN  
Zordi Bonom Nwel pou  amenn kado;  
Tou zanfan, anou trap lame, sante:  
“Bondie kontan nou, li pran nou fardo;  
Tras enn bon sime, fer lour vinn leze.”  
BANN VILAZWA (ZOM EK FAM)  
Anou ranz sime pou Bondie pase;  
Bous trou, plat partou; plant fler de kote;  
Lev pavyon lamour, lape ek lazwa  
Pou dir nou zanfan profonder lafwa.  
Nou nepli gagn per zean ek oustad  
Parski Bondie so pwisans zame fel  
E bann kalipa fanor vit vinn fad.  
Nou mars lor sime Senier Eternel.  
SADOU PASKAL  
Akoz nou priye pwisans lamone  
E lizie ferme nou swiv bann lagli 
Nou finn may dan lak bann dezenere,  
Lider ki aveg, sourd ek abriti.  
SADOU PANNDO  
Nou bizen aret met tou nou konfians  
Dan lame foser ki servi febles  
Ki nou’ena dan nou pou fer so rises.  
Aster fos sover finn kas so laans.  
SADOU PARRVEZ  
Nou febles pou v inn veritab lafors  
Parski nou devlop rasinn ek lekors;  
Nou aprann dan bann liv laik serye,  
Ek dan Liv Sakre kot laverite,  
TOULETRWA SADOU  
Ki ekler sime dimoun tou pei,  
Dimoun tou kiltir Site Larkansiel.  
Tou bann partisipan rant lor lasenn  
TOU DIMOUN  
Anou r anz sime pou Bondie pase;  
Bous trou, plat partou; plant fler de kote;  
Lev pavyon lamour, lape ek lazwa  
Pou dir nou zanfan profonder lafwa.  
Nou nepli gagn per zean ek oustad  
Parski Bondie so pwisans zame fel  
E bann kalipa fanor vit vinn fad.  
Nou mars lor sime Senier Eternel.  
Nou mars lor sime Senier Eternel.  
Nou mars lor sime Senier Eternel.  
Nou mars lor sime Senier Eternel.  
BANN ZANFAN  
Magema, tann sa magema!  
Dan lesiel soley pe riye;  
Lor goudron fler pe bourzone;  
Dan karo zenn pous bien gayar;  
Get lao, z wazo bien bavar;  
Lamizik pe sant dan feyaz;  
Zanimo ge dan patiraz;  
121 
 Larivier rekoumans koule.  
Magema, nou rev finn vinn vre.  
Magema, nou rev finn vinn vre.  
Magema, nou rev finn vinn vre.  
Magema, nou rev finn vinn vre.  
 
21.10.13  
RIDO  
RETOURN KONTENI/ RETURN TO CONTENTS  
 
PSOM POU 3EM MILENER  
(TEX POU ENN BALE LIRIK TRAZI -KOMIK)  
(Depi koumansman ziska ak 4, diferan lavwa pou dir bann sonet. Lorkes pou akonpagn parol e 
danser -dansez pou exprim poezi la ar langaz lekor. Dan Ak 5 santer, santez, ker pou sant bann tex e 
danser -dansez pou akonpagn sante. Kapav devlop formil konser -teatral ki ti servi pou Afropera 
Rekiem. Teknik miltimedia; servi lekran zean.)  
ENVOKASION  
Saraswati, Mama poezi,  
ed mwa akord difil lagitar  
pou sant bote zarden koumansman  
avan ki gourmandiz fer  fraka.  
Saraswati, Mama lamizik,  
ed mwa pou fit mo kreyon papie  
pou dir ar parol -pa-anvole  
lasagren ki zordi pez mo nam.  
Me si koumadir soufrans neseser  
pou ki lizie tang ouver!  
Me si koumadir kanwarr, lakrwa, kavedi neseser  
parski pese pey lor later!  
Si koumadir douler neseser  
pou dime vinn meyer!  
Saraswati, Mama kiltir  
fer to zanfan konpran  
pa kapav get dime ar lizie yer;  
Dir zot 'Ma  
ki viris pe fer maja  
dan templet zot servi.  
Bizen efase, refer.  
 
DEDIKAS  
Mo finn pran prete ar mo tizanfan  
ler mo respire, dilo nouri mwa.  
Me ler pe koste pou regle bann kont  
e ler mo get dan bann fon mo tirwar  
nanye riy foutan; lakes bat lamok.  
Lasesres partou; latizann pe sek;  
dibilision pe ravaz bann poumon;  
zanfan pe zwe boul dan fon rezervwar;  
dilo bien leze, pe anvol dan ler.  
122 
  
Tizanfan mank ler, tizanfan gagn swaf;  
soley fann pwazon, nepli donn lavi;  
laba lor brizan, resif swiside.  
 
Taz, Yann ek Rashel pardonn zot granper  
ki finn fer zarden vinn enn simitier!  
AK 1  
GARRBARR  
01. TEMPLET FINN KORIPTE  
 
NARATER:  
dingdongdingdong laklos sizer  
tokrwasans plis ki zero  
noumem zoro  
dingdongdingdong laklos midi  
koripsion pe fer piti  
kominalis 'si  
dingdongdingdong laklos tanto  
pe negosie winn -winn koko  
fer rimek nef  
televizion pe plen lizie  
radiozwisans pe plen zorey  
editoryal pe bous lespri  
personn pa pe gagn repignans  
mem si templet pe pet silans  
 
viris pe koripte anblok  
dosie finn vinn fou  
stati pe kit so sok  
pe mars -marse dan labou  
me biznesazyouziel  
ar lozik sanpion  
anpes repons poz kest ion 
 
02. KOLKAMANI  
 
LYDIFISIL:  
Kan mo ti zanfan dan vilaz Goudlens  
grandimoun ti dir, "Met triko, zanfan!  
Freser pe vini! Pran to pardesi!  
Lapli pou tonbe!"  
Pa ti bizen dir lane pe koste;  
tas rouz lor pie ti rakont so sekre;  
kan sezon sanze, nou manier san ze; 
sak sezon so fri.  
 
Aster dan lavil ar gratsiel plennti  
biznesazyouziel konn zis enn sel fri:  
PROFI.  
Finn fors nou tou rant dan enn moul inik;  
nou pa mem trouve ler fler sanz kouler.  
123 
  
KOLKAMANI!  
 
03. DISKOUR PLEN VANT  
 
NARATER:  
Rezervwar sek; tilapia plat;  
lever pe fer grevdelafen.  
Dan lafore pie pe fim pip;  
kakatwa koz madamsere;  
mem fourmi pe gagn kongolo.  
Karo legim lor ipotek;  
debarkader finn pran sikliv.  
Lot kote dilo tann mem son.  
 
Me diskour rasi pe fer fennsifer;  
editoryal fre koz dime ar yer;  
biro ek salon lor enn disk reye  
fer koumadir nanye pa finn sanze.  
Senier O Senier pret mwa ou roten  
pou mo ronfle zot, rakle zot tonken.  
 
04. LENDISTRI MANTISA  
 
NARATER:  
Lendistri MantiSa anplen rannman:  
Tou radio, televizion, lagazet  
dir dimoun pa konpran pa sey konpran.  
TOUKOREK:  
Aret rabase! Vey ou labraget!  
Dimoun gro poumon zot zalou fermal  
akoz ou boner pe plen ou kofor.  
Pa pran kont! Pa ekoute! Foupamal!  
Ou kofor bien plen grasa ou zefor!  
LYDIFISIL:  
Lasesres defons karay?  
TOUKOREK:  
Sakenn so desten fatra!  
LYDIFISIL:  
Maladi pe fer ravaz?  
TOUKOREK:  
Bondie kone ki li fer!  
LYDIFISIL:  
Lamizer pe fer fezer?  
TOUKOREK:  
Pey to pese lor later!  
 
05. SAKENN SO SAKENN  
 
TOUKOREK:  
Eta piti, aret fer senn!  
Aret nouri lever pares!  
Pa finn dir twa get to sakenn  
124 
 si to'le gagn si xe expres?  
Ki partaze? To zwe bondie?  
Bondie done kan merite!  
Aret done! To bizen pran!  
Kan to pran to rekonesan!  
LYDIFISIL:  
LESENIER ti bien dir Moiz  
"To bann zans la zot latet dir!"  
Zot nek rod pran, pa pans lezot;  
zot lapeti enn trou san fon.  
Sakenn nek get so prop sakenn;  
e ar lezot zot bien anpenn.  
 
06. LALIANS FRAZIL  
 
LYDIFISIL:  
Yoni ek Linga zot lalians frazil!  
Zis enn ti palab kapav devier tou  
parski pou Linga so mama extra:  
"Mama eke ba, fam ramas par ta."  
Linga s a papa ti bat so mama.  
Pou li sa normal ki li bat so fam.  
 
Dilo pa koule? Yoni al serse.  
Manze pa ase? Yoni debrouye.  
Mari perdi plas? Yoni responsab.  
Labank met sezi? Yoni vann bizou.  
Linga al trene, met viris ar li;  
ler dife partou, Linga disparet.  
 
Devl opman dirab? Pa pou ena sa  
san lalians dirab Yoni ek Linga.  
 
07. KONSOME! KONSOME! KONSOME!  
 
TOUKOREK:  
Lasemine pe avoy signal lafime:  
konsome, konsome, konsome.  
To'le grandi? Konsome.  
To'le boner? Konsome.  
Sivilize? Konsome.  
Demokrasi? Konsome.  
Peyna pitay? Pran prete  
Me konsome, konsome, konsome.  
 
Konsome! Pa kas nisa!  
Lizinn roule, pitay rantre,  
biznes mangann, nou tou ere.  
Pa fer jangli! Zet bisiklet!  
Pa fer mofinn, bliye diabet!  
Konsome! Samem maja!  
 
 
125 
  
 
08. PAROL BONDIE  
 
TOUKOREK:  
Bondie pa finn dir?  
Li'nn kre liniver,  
pwason dan lamer,  
pou nou zwir, zwir, zwir.  
Li'nn kre lor, diaman,  
avion rea xion, 
fision nikleer  
pou fer nou plezir.  
Pa ekout zaze,  
koze radote,  
envansion foste,  
lespri kostipe.  
 
Dir mersi senier  
e zwir, zwir, zwir.  
 
09. VANDE POU MANZE  
 
LYDIFISIL:  
To vann to sourir pou'enn bouse manze;  
avion plen vini pou gout to lalev.  
To grat lagitar pou nouri zanfan;  
avion dan lezer pe bouz so waya.  
To fer bon vale pou fer de bout zwenn;  
viziter kontan to sof so leker.  
To vann to sante , bliye to kiltir;  
Kliyan satisfe. Samem paradi!  
To aprann par ker detrwa vie klise;  
lamizik routinn finn perdi so souf;  
katkat friyapen finn vinn ekzotik;  
to nepli kone ki vremem to'ete.  
 
Mama Later pe korde ar douler.  
Viziter finn kler! Ki pou fer aster?  
 
10. ALA LATET DIR  
 
NARATER:  
LESENIER ti dir Moiz, "To pep la,  
zot latet bien dir! Olie pans darrma  
zot prefer maya. Ler propoz lafwa,  
zot swazir vodor.  
Donn zot enn later pou zot okipe.  
Olie okipe, ras bann move lerb,  
met fertilizan, fer irigasion,  
zot spekile,  
koup pie pou vande, fouy krater partou  
pou rod lor, diaman; zot fer morselman  
126 
 travay dobi pou mafia ek froder,  
azan Lisifer.  
Ki pou fer Moiz? Mo'anvi fini zot!  
Kifer to dir mwa donn zot enn tisans?"  
AK 2  
ENA PITAY LADAN!  
01. KISERTI?  
 
NARATER : 
Mo vwazen gard so kont danlamanier;  
de kolonn balanse danlamanier;  
botomlainn bie frengan danlamanier - 
danlamanier vann frizider poler.  
 
Mo vwazen gard so kont danlamanier!  
Siklonn kraz pei? Kenkayri profi.  
Lafarinn anmank? Boulanzri profi.  
Lepidemi fouf? Farmasi profi.  
 
Moulenavan pou fer kouran?  
Komie pitay kapav gagne?  
Sekirite alimanter?  
Komie pitay kapav gagne?  
Li pa pe tann zanfan plore  
parski zot fen. So zorey sourd.  
 
02. PLANT PETROL  
 
LYDIFISIL:  
Pri pe monte, stok diminie!  
Bann pov diab kat larou gagn swaf;  
vroum -vroum tirbo menas lagrev.  
Sanepepasekontinie!  
 
Filing regardan fer foutan!  
Pov diab kat larou pa kapav  
kas malad latet. Ki pou fer?  
Patrimwann mondial pe soufer!  
 
Enn gran imanis finn trouv solision:  
Ras dible, plant petrol. Prosperite!  
Lafore initil. Met partou plat!  
Bouldozer transpir gro. Sa ki ero!  
 
Profi korporasion finn tous plafon  
me malsans pou zot lavi finn glason.  
 
03. ASTE -VANDE  
 
TOUKOREK:  
Zot pe rod fer kouran ar dilo.  
Anou aste tou dilo:  
127 
 dilo lamer ek lari vier; dilo lapli, dilo kanal.  
Napa les nanye sape.  
Zot pe rod fer kouran ar soley.  
Anou aste tou reyon  
lalimier soley, lalimier lalinn, lalimier zetwal.  
Napa les nanye sape.  
Zot pe rod fer kouran ar divan.  
Anou aste tou divan:  
divan lizour, divan aswar, di van rafal.  
Napa les nanye sape.  
 
Lerla nou vande pri ki nou ole.  
Seki pa dakor, bez mor!  
 
04. CARPE DIEM  
 
TOUKOREK:  
Ki to dir? Lasesres dan Lasinn;  
inondasion dan Lenn?  
Dife mazor! Peyna diri mo kapitenn!  
Carpe diem!  
Ki to dir? Zot pa pe exporte,  
pou zotmem pa ase?  
Aster baba, nou dres papie!  
Carpe diem!  
Anou aste tou friyapen,  
fer lafarinn, chips ek dipen;  
gonfle stok fer pri monte.  
Carpe diem!  
Aster mo ler finn arive!  
Carpe diem!  
 
05. KI EGALITE?  
 
TOUKOREK:  
Ki zot trakase? Ki kriz zot koze?  
Ekolozik? Ekonomik? Piknik!  
Solision li la! Aret fer gopia!  
Si donn mwa pouvwar, mo met kler partou.  
Problem la bien senp! Zom finn vinn tro mou!  
Solision la senp! Met fam anba nou!  
 
Fam retourn lakaz, okip so mari,  
ekout so mari, okip so kari;  
kan robine sek, al rod lafontenn;  
mank kas dan lakaz, al travay nenenn.  
Timama somaz pou ploy so bagaz!  
 
Ki egalite zot nek pe zaza?  
Ar enn bout lezo, pa bliye fatra,  
Bondie ti fer fam. Samem so lalwa!  
 
Al lir to labib si to'le konpran.  
128 
 Bondie zame ti perdi so letan  
Ar femel me li ti koz ar bann zom:  
Abraham, Izaak, Zakob, Moiz.  
Normal li ara ler li trouv bann fam  
pe fer kouma zom. Normal li gagn kriz.  
 
Met fam dan so plas si to'le plis kas!  
 
06. POUVWAR NIKLEER  
 
TOUKOREK:  
Aret pran traka! Aret fer pagla!  
Lenerz i pa enn problem;  
bondie finn donn iraniom.  
Ar enn tibout iraniom  
lenerzi plen tou bann drom,  
roul loto, avion, bato;  
ekler, refwadi biro.  
Aret pran traka! Aret fer pagla!  
 
Me plis enportan ankor,  
santral nikleer kapor  
li pa zis donn lenerzi;  
fer ennmi gagn tarrtarri.  
 
Aret pran traka! Aret fer pagla!  
Ar nou pouvwar nou pou eklat bannla!  
 
07. MERIKEN KONE  
 
TOUKOREK:  
Kifer trakase kan 'Ton Sam lor baz?  
Li pou met mirwar zean dan lespas;  
detourn lalimier, avoy li lot plas;  
so robo lao pe fouy pwi lor nwar  
dan planet, komet e dan fon trou nwar.  
Kifer trakase kan 'Ton Sam lor baz?  
 
Kifer trakase kan 'Ton Sam lor baz?  
Ar mazik teknik dezer vinn zarden;  
niaz rekalsitran desann so kalson;  
chaw -chaw zenetik fer lafaminn fonn  
dan Lafrik, Lazi kot dirizan rann.  
Kifer trakase kan 'Ton Sam lor baz?  
 
Kifer trakase kan 'Ton Sam lor baz?  
Bann ki pa kone ki fer letalaz!  
 
08. TRO BOUKOU DEMOKRASI  
 
TOUKOREK:  
Sistem la bon, pa fer erer!  
Tou titeter kwar zot dokter;  
129 
 tou nwar touni deklar akter.  
Demokrasi, samem erer!  
Personn pa'le ekout lao!  
Aret fer to fanor, matlo!  
LYDIFISIL:  
Lavi pe vir anbalao;  
tazar partou balye karo...  
TOUKOREK:  
Bondie kone ki li pe fer!  
Zetwal zame ranplas soley;  
kan pie frengan, li nouri fey.  
Priye bondie, pa fer bezer!  
LYDIFISIL:  
Li difi sil axepte sa!  
TOUKOREK:  
Donn mwa enn fwet, mo dres tousa!  
 
09. PINISION BONDIE  
 
TOUKOREK:  
Bann pagla pe radote;  
partou zot pe rakonte  
lekilib finn savire,  
baz lavi finn defonse,  
nou lafen pe aprose  
akoz egois gourman  
pa respe anvironnman,  
les lapeti vinn tiran.  
LYDIFISIL:  
Pa manti, samem so yes!  
TOUKOREK:  
Sa so yes? Ala so yes!  
Kan bondie finn plen ar nou  
li donn lapest, lasesres;  
fons nou dan enn trouloulou  
avan li al fer lasies.  
 
10. VERS DILWIL LOR DIFE  
 
NARATER:  
Olie rod dilo pou tengn dife,  
mo vw azen swazir enn lot sime;  
olie met lapomad lor boubou,  
li prefer pran disel, frot partou.  
 
Dan plas nouvo me xinn pou geri,  
li preskrir double doz santipi;  
dan plas nouvo rezim pou sanze,  
li prefer kontinie vie metie.  
 
Olie sey gagn konpran nou golmal,  
li swazir fer sanblan tou normal;  
olie sanz baz, mouyaz, balizaz,  
130 
 ala li roul pwenmor dan viraz.  
Mo vwazen vers dilwil lor dife  
parski li pa'le get lot kote.  
AK 3  
KONTRADI XION 
 
01. TANTINN KAWNSELIA  
 
LYDIFISIL:  
Dan vilaz laba, kot soley leve,  
gramaten -tanto Tantinn Kawnselia  
ar enn ti lamok aroz pie pima,  
dan so tizarden, detrwa pie kare.  
Toulegramaten, li ouver kazot,  
nouri so bann poul, ramas so dizef,  
donn zanfan manze, apre vann lezot,  
lev gro pake lerb pou nouri so bef.  
So pie friyapen donn saver -douser,  
pie papay -banann donn kari -deser;  
li manze -vande ek li partaze  
parski kan gagne, bizen konn done.  
TOUKOREK:  
Done, partaze? Akoz samem zot  
tas deryer midi, oblize kas kot!  
 
02. TWA KI TWA?  
 
TOUKOREK:  
Eta sal nenport! To dimann mw a, mwa ki mwa?  
Pa lir lagazet? Get televizion? Lasos!  
Kouma twa par milie mo ploye, met dan pos!  
To trouv sa loto la? To kwar mo'enn bachara!  
Ki mo ete, mwa? Taler to kone, malang!  
Telman donn zot pie, zot tou finn pran larb aster  
me ar mwa, foutou, mem bann pie ki pous traver  
drese, dibout drwat; kalot ouver lizie tang.  
Tro boukou demokrasi fer twa kwar to'enn jak  
me ar mwa sa pa pase, to pou gagn enn klak.  
LYDIFISIL:  
Tou seki monte, misie, enn zour li desann;  
sato mazeste, bourzwa, enn zour vinn lasann.  
Ou loto, ou gro -lebra fer ou kwar ou for;  
ou pa'nn lir seki'nn ekrir: lamour ki pli for.  
 
03. DOKTER ATTCHA  
 
LYDIFISIL:  
Lontan -lontan ti'ena'nn dokter  
ki ti rapel serman ki fer  
kan vinn dokter, Dokter Attcha.  
Amizir ki letan pase  
dimoun partou koz so koze . 
131 
 Li fer mirak, Dokter Attcha!  
Li ti ekout so bann pasian;  
pa ti'ena diil ar farmasien;  
mexinn modern ek granmama  
ansam ti fer bann malad bien.  
TOUKOREK:  
Ki attcha? Ki makacha?  
Kan malad al dan klinik,  
gerizon teknolozik!  
Fer konfians siyantifik!  
 
04. GAIA , MAMA LATER  
 
NARATER:  
Gaia , Mama Later bien malad.  
So bone blan ek so de soson blan  
pe vinn dilo, pe nway bann kontinan.  
Gaia , Mama Later bien malad.  
So lafiev pe bril lapo ek seve;  
so lame -lipie finn paralize;  
pou respire li gagn dif ikilte.  
Gaia , Mama Later bien malad.  
Li tranble, li transpire, tom febles;  
ronfle, rale, li grene pies par pies.  
Gaia , Mama Later bien malad.  
So troupo dilo andeor baraz;  
so lanklo rafal finn perdi so baz.  
Gaia , Mama Later bien malad.  
 
05. TERMOSTAT FINN F WARE  
 
LYDIFISIL:  
Mo pie mang so latet fatige!  
Kan fer fre li gagn so, li fleri;  
kan ler fler aprose, li vinn sov.  
Asterla lamwatie zwe lete;  
lamwatie zwe liver san konplex.  
Enn lamwatie kouver ar ver tann;  
lot lamwatie gro ver ar ti mang,  
mang mwayen ek gro mang. San konplex!  
Koumadir termostat mo pie mang  
finn fware, nepli konn get sezon.  
Enn ti labriz ase pou later tapise  
ar maladi fletri, tou groser ek tou form.  
Mo pie mang pa kapav nouri so prop baba;  
so tristes Somali -Etiopi fer fraka.  
 
06. NAMASTE MERIKENJI!  
 
TOUKOREK:  
Meriken pa pe aste;  
Meriken pa pe vini!  
Pa fer sa do Meriken!  
132 
 Mo lizinn finn pran sikliv;  
mo lotel 'si fer parey!  
Kifer Meriken boude?  
Meriken dir mwa aste;  
aste, aste, konsome!  
Meriken dir lev baryer,  
fons adrwat, pa get dery er, 
pa met aryer! ...Yes sir!  
Fer global donn bal! Yes sir!  
 
Namaste Merikenji!  
Rapel ou disip! Mersi!  
 
07. AKOZ ZOT!  
 
TOUKOREK:  
Akoz zot mo biznes pe soufer!  
Zot pares, zot nek pans amize;  
zot lare, zot pa'le depanse.  
Akoz zot mo biznes pe soufer!  
Gouvernman plonz lame dan mo pos  
pou soutir bann pares parazit.  
Akoz zot mo biznes pe soufer!  
LYDIFISIL:  
Akoz twa tidimoun pe soufer!  
Laboutik, magazen, bazar vid;  
lendistri, lotelri bwar lasid  
me labank fer profi lor maler.  
NARATER:  
Partou kot mo pase mem  zafer:  
Akoz zot mo biznes pe soufer!  
Akoz twa tidimoun pe soufer!  
 
08. BLIYE PROFET  
 
TOUKOREK1:  
To'nn tann dan radio? Bannla pe vini!  
Sounami kot zot, zot pe mont kot nou.  
Tir sab, lamans pios. Anpes zot vini!  
TOUKOREK2:  
Mo lakaz pa enn shelter refizie;  
mo lakour pa enn teren pou skwater.  
Barikad partou; defann teritwar!  
LYDIFISIL:  
Dimoun, zanimo partou lor lakot  
kot ravaz, piyaz toulezour pe kraz  
lakaz ek legliz pe dimann sekour.  
TOUKOREK1:  
Si twa to anvi zot mont lor lili,  
mwa mo pa dakor giji zot anvi.  
Mwa mo dir touye, napa les sape!  
NARATER:  
Kisannla ti kwar ki enn zour dimoun  
133 
 ti pou vinn bebet, bliye tou profet?  
 
09. LOUGAROU DEOR BABA  
 
LYDIFISIL:  
Atansion zanfan, ferm rido partou,  
pa get par lafnet. Bann dimoun deor,  
zot kouma bebet, p e rod bwar disan.  
Si zot tann dibri, rant anba lili,  
trankil san tapaz, dir Bondie ede.  
ZANFAN:  
Tantinn mo'le mo mama!  
LYDIFISIL:  
Pa ler pou rod zot mama;  
lougarou deor baba!  
TAPAZ DEOR:  
Defons laport, defons lafnet!  
Bann alien pe anvai nou!  
Fit sab, kouto; fit dibwa pwent,  
ena Zida dan nou landrwa.  
LYDIFISIL:  
Swiv mwa zanfan! Anou kasiet!  
Bostayt ziska violans ale.  
 
10. ENN TI LESPWAR TIED  
 
NARATER:  
Kan roulman bloke; abita kraze;  
labitid fware; routinn mont lor pie;  
dimoun panike, plonz dan dezespwar , 
zot rev vinn kosmar. Lerla koler nwar!  
Sakenn so sakenn touy imanite;  
solidarite pe dekonserte,  
pe zwe kouk kasiet, tansion gagn latet.  
Nani, dadi, babam, amam, granmer,  
Matant Lilinn ek tantinn Mariam  
chori -chori donn enn bouse manze  
seki'nn perdi tou, pa les zom kone.  
 
Enn ti lespwar tied, bien timid -timid,  
dan lorizon les pe ouver so fler:  
ena detrwa zom konpran feminen.  
AK 4  
BOUL DEVIRE  
 
01. DE KONTRER MATE  
 
LYDIFISIL:  
Aret get lemonn dan fon enn kouyer;  
tou anbalao, to pou trouv traver.  
Bliye jalsa yer! Met enn lot linet  
Si to'le trouv kler; rod enn lot templet.  
134 
 Seki gran -gran liv ti rakont nou yer  
pa ena valer, fondasion lanver,  
reflexion bankal, akoz sa golmal.  
Pa dir foupamal; pou gagn plis dimal.  
TOUKOREK:  
Kouma to kone?  
LYDIFISIL:  
Entwision, mo frer, entwision!  
NARATER:  
Sitiasion la fer boukou ditor:  
resesion partou; lamizer kraz kor;  
lavi menase; tou ambalao  
me enn ti pogne pe majakarro.  
 
02. MONOLOG TOUKOREK  
 
Kan mo ti zanfan ti rakont dimoun  
ki si bos tap plen nou tou nou dan goun;  
kan enn profite, leres satisfe;  
zot ti rakont mwa lame envizib  
koriz derapaz, redonn lekilib.  
Samem garanti nou sekirite.  
 
Kan mo ti lekol mo bon profeser  
ti dir mo granper ti net dan erer  
kan li ti dir mwa kan gagn enn roupi  
ramas vennsenk sou; tisou vinn roupi.  
"Depans de roupi, pa per pran prete.  
Samem krwasans sa! Foul prosperite!"  
 
Mo ti kwar samem premie Komannman.  
Aster pe dir mwa sa parol Satan.  
 
03. KOUMA POU KONE?  
 
LYDIFISIL:  
Parfwa mo ankoler,  
mo dir li li'enn souser;  
parfwa mo sagren li,  
li pa enn tilespri.  
Kouma pou kone Senier,  
kouma pou kone?  
Depi ki li zanfan  
tou dimoun finn dir li  
kimanier pou panse.  
 
Lavi finn bien sanze;  
mo kamwad ganase.  
Kouma pou ed li Senier,  
kouma pou ed li?  
Gid mo pa Senier!  
 
135 
  
 
04. MERSI MIS LYDI  
 
PREMIE GROUP ZANFAN:  
Avantier zot ti vinn kot nou.  
zot ti touy nou papa;  
zot ti touy nou mama;  
zot ti anlev nou gran ser.  
Ler nou ti dimann sekour  
Personn pa ti koste.  
DEZIEM GROUP ZANFAN:  
Yer swar ler zot vinn kot nou  
bann vwazen mobilize,  
ti trap zot, fo u zot enn rens;  
ti donn nou enn ver dile,  
sant ar nou pou nou dormi.  
TOU ZANFAN ANSAM:  
Mersi Mis Lydi!  
Aster nou nepli per;  
nou'ena nou protekter.  
 
05. LAMOUR EK PARTAZ  
 
NARATER:  
Kan nou fer erer me nou kwar nou pe bien fer  
difisil pou sanz bataz, difisil pou sanz mouyaz;  
me kan dout sakouy nou baz lerla sazes ne.  
Kan lizie pli gro ki vant, lapeti depas gourman  
plis nou gagne nou rod ankor. Jabaljas lor tronn!  
Me sak fwa limanite, derape, rant dan ganndol,  
Bondie avoy enn profet; parfwa li pran form imen,  
vinn kot nou ar so mesaz; gid nou lor nouvo sime;  
fer nou konpran nou defo; bros latet si neseser  
ziska ki mazorite, dres gouvernay dan lapas.  
 
Ferm robine gourmandiz;  
ouver leker solider;  
nouvo sivilizasion  
dimann lamour ek parta z. 
AK 5  
NOUVO BARLIZOUR  
 
01. KAPAV SA?  
 
SANTER/SANTEZ:  
To kwar kapav sa, viv enn lot manier?  
Koumadir bliye seki yer ti'ete?  
To kwar kapav sa, pans enn lot manier?  
Koumadir lemonn aster pe rene?  
 
KER:  
136 
 Kifer pa kapav si sanzman neseser?  
Si lavi menase e san zman donn lavi,  
nou sanze, adapte, fer lavi kontinie.  
 
SANTEZ/SANTER:  
Kifer dernie ler, lerla reazir?  
Dan bor presipis ki lizie ouver?  
Si nou ti trouv kler avan gran maler  
pa ti pou ena otan ki soufer.  
KER:  
Fode ki dife lor nou pou nou reazir;  
tank lagam routinn ki king nou lespri dormi.  
Me ler sok lor sok vini lerla nou debat.  
 
SANTER/SANTEZ:  
Enn nouvo laflam pe sof nou leker;  
vwazen, konesans pe marye pike  
pou plant nouvo pie, pou pirifie ler;  
ar maler zordi fer boner dime.  
 
KER:  
Anou tou fer enn p romes nou pa pou bliye  
ti kapav nou fini net akoz nou defo.  
Nou finn gagn enn deziem sans, pa pou'ena trwaziem.  
 
02. ENN LOT MANIER VIV  
 
TOUKOREK:  
Parfwa mo santi Lydi, twa ki'ena rezon;  
parfwa mo'ena dout Lydi, mo kwar mo enn gon.  
LYDIFISIL:  
Pa fatig latet Teka, lavi zigzage;  
parfwa nou trouv sime kler, parfwa nou maye.  
Kifer nou koup otan pie zis pou fer papie  
ploy baja, gato pima, servi fey pipal.  
Dir to dalon ekriven servi dizital,  
met travay lor enternet olie lor papie.  
TOUKOREK:  
Parfwa mo santi Lydi, twa ki'ena rezon;  
parfwa mo'ena dout Lydi, mo kwar mo enn gon.  
LYDIFISIL:  
Aret rent to nam, bayo, get enn lot manier:  
to pa bizen roul loto; servi bisiklet,  
transpor komen elektrik, lenerzi lapat;  
to pa bizen plen kofor; enn tigit sifi;  
servi t o letan, babou, pou apresie lar  
pou fer kiltir fleri, pou dir Bondie mersi.  
TOUKOREK:  
To kwar!  
LYDIFISIL:  
Mo sir!  
 
137 
 (Enn lafoul zanfan, mem kantite tifi ek garson, rant lor lasenn. Zotmem lavenir. Zot trap lame, zot fer laronn 
e zot sant zot sante prefere.)  
 
Pie flanbwayan kouver ar fler;  
Bann pie le xi ranpli ar fri;  
Lalimier ble dan lesiel ge  
Pe donn nesans nouvo lane.  
Banane, banane!  
Vini zanfan nou trap lame,  
Nou fer laronn pou nou danse;  
Banane, banane,  
Nou pas leponz lor lepase,  
Ansam nou bwar enn lasante;  
Banane, banane,  
Zordi lavi rekoumanse,  
Vini zanfan nou trap lame.  
 
Refren moulen lafen lakoup;  
Bann karo kann ki pe re -ne; 
Sante zwazo lor pie lao  
Pe donn nesans nouvo lane.  
Banane, banane!  
Vini zanfan nou trap lame,  
Nou fer laronn pou nou danse;  
Banane, banane,  
Nou pas leponz lor lepase,  
Ansam nou bwar enn lasante;  
Banane, banane,  
Zordi lavi rekoumanse,  
Vini zanfan nou trap lame.  
 
Gran netwayaz partou kote;  
Makiyaz fre lor bann lakaz;  
Tou bann salte ki pe brile  
Pe donn nesans nouvo lane.  
Banane, banane!  
Vini zanfan nou trap lame,  
Nou fer laronn pou nou danse;  
Banane, banane,  
Nou pas leponz lor lepase,  
Ansam nou bwar enn lasante;  
Banane, banane,  
Zordi lavi rekoumanse,  
Vini zanfan nou trap lame.  
 
Bann zanfan ki pe sey lenz nef  
Pou al vizit zot gran paran;  
Bann zanfan ge ki pe sante  
Pe donn nesans nouvo lane.  
Banane, banane!  
Vini zanfan nou trap lame,  
Nou fer laronn pou nou danse;  
Banane, banane,  
138 
 Nou pas leponz lor lepase,  
Ansam nou bwar enn lasante;  
Banane, banane,  
Zordi lavi rekoumans e, 
Vini zanfan nou trap lame.  
 
22.12.11  
 
RIDO  
 
 
 
RETOURN KONTENI/ RETURN TO CONTENTS  
 
 
 
 
 
