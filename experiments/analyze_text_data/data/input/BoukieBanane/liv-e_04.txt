1 
 LIV-E NIMERO 4  
 
KLEOPAT EK ANTWANN  
ZIL SEZAR  
VIRZINI EK SO TIPOL  
ZISTWAR RUTH  
PREZANTE PAR DEV VIRAHSAWMY  
 
 
©INSTITUT CARDINAL JEAN MARGEOT (ICJM) ; 1, Celicourt Antelm Street, Rose Hill,  Maritime Republic of 
Mauritius.  
 
PREFACE  
For most Mauritians, Maurit ian Creole is a non -language, a patois, some form of broken French. For me it is 
my mother tongue (first language), the language I heard when I was still in my mother’s womb for it was 
the language my parents us ed. For over half a century, I have researche d the language and used it with my 
wife, children and grandchildren. It is the medium of my creative writing – thousands of poems, dozens of 
plays and short stories, several novellas and novels (My complete work s can be accessed free of charge at 
https:// boukiebanane.com. ) My second language is English, another creole language and through 
translation of religious and lay literature, I strive to show that my mother tongue is fit to express world 
literature – the B hagavad -Gita, the Bible and the Holy Koran, S hakespeare, Molière, Blake, Keats etc. Enjoy 
this sample of world literature in our de facto national language and the future de jure national language to 
be known as Morisien (Mauritian)  together with 2 new cre ation s inspired by world classic s. 
 
NOT LOR G RAFI  
Si dan grafi Franse ena let silansie kouma <e> final dan ‘boire’, ‘heure’, ‘guerre’ ets., dan grafi Morisien 
peyna let silansie: ‘ser’ (expensive) ek ‘sere’ (tight); ‘las’ (loose) ek ‘lase’ (shoelace) etc.  
Dan grafi Franse <s> ou <t> li souvan silansi e: ‘bas’, ‘bat’, ‘las’, ‘bout’ etc. Dan grafi Morisien <s> ek <t> final 
zot pa silansie: ‘ba’ (kiss); ‘Bas!’ (Ase!); ‘bat’ (pingpong bat); ‘la’ (here); ‘las’ (loose) etc.  
Parey pou <r> dan ‘chanter’ ousa ‘manger’. An Morisien <r> pa silansie: ‘manze’ (food ); ‘manzer’ (eater); 
sante (song); ‘santer’ (singer) etc.  
Pou endik nazalizasion enn vwayel, nou koste <n> ar li: <a> vinn <an>  (ban, dan, fanfan) ; <o> vinn <on>  
(bon, do n, fon, gon) ; <e> vinn <en>  (ben, den, fen, gen, len, nen) . 
Vwayel nazal + n donn: ba nn, kann, pann, zann; bonn, donn, konn, zonn; denn, genn, penn, renn ets.  
  

2 
 KONTENI  
 
KLEOPAT EK ANTWANN  
ZIL SEZAR  
VIRZINI EK SO TIPOL  
ZISTWAR RUTH  
KLEOPAT  EK ANTWANN  
WILLIAM SHAKESPEARE  
Tex sours: Antony and Cleopatra, William Shakespeare, Cambridge School  Shakespeare, 1994  
 BANN PERSONAZ  
DAN LEZIP  
Kleopat: larenn  
Sharmian: konpagn larenn  
Iras: konpagn larenn  
Alexas: minis larenn  
Selekis: trezorye larenn  
Mardian: enik larenn  
Diomed: serviter larenn  
DAN ROM  
Antwann, Oktav ek Lepidous (Triyonvira): trwa lider Lanpir Romen  
Oktav ia: ser Oktav ek fam Antwann  
Ponpe: lider lopozision, adverser Triyonvira  
BANN KI MARS AR ANTWANN  
Enobarbous, Demetriyous, Filo, Vantidious, Silious, Kanidious, Eros, Dersetous, Skarous, Profeser, 
Pannchang  
BANN KI MARS AR OKTAV  
Mesenas, Agripa, Torous, Ti dias, Dolabela, Galous, Prokleous  
BANN KI MARS AR PONPE  
Menas: pirat  
Menekrat: pirat  
Varyous  
BANN  LEZOT PERSONAZ  
Mesaze, serviter, ofisie, solda, santinel, gard, gardien  
Zistwar la deroule dan Lezip, dan Rom ek diferan landrwa dan Lanpir Romen.  
 
AK 1 SENN  1 
Dan Alexandri, dan pale Kleopat  
Demetriyous ek Filo rantre  
FILO  
Non, Demetriyous! Latet finn g ate. 
Nou lider pe fane. Kot so zeni  
Ki ti permet li diriz so larme,  
Vadire bondie lager ki pa per?  
Aster fale get so zar. Li kouma  
Enn joukal ki finn zwenn so zwazo rar.  
So gran leker eroik ki zame  
Ti tike kan pe fer fas ar danze  
Aster finn vinn enn rakor dilo fre  
Pou tengn dife enn trannsenk ansaler.  
3 
 Tronpet. Antwann ek Kleopat rantre. Zot akonpagne par Sharmian ek Iras, lezot personaz lakour; bann enik 
pe vant  Kleopat ar levantay imans.  
Get sa boufon la! Admire kouma  
Enn tier pouvwar Rom finn vinn e nn zokris  
Dan lame laryaz. Fer sagren do ta!  
KLEOPAT  
Si vremem lamour sa, dir mwa komie.  
ANTWANN  
To pe rod mizir kouma dan bazar.  
KLEOPAT  
Mwa ki pou desid lespas to lamour.  
ANTWANN  
Be to pou bizen kre nouvo lemonn.  
Enn mesaze rantre  
MESAZE  
Senier, ekoute! Nouvel depi Rom.  
ANTWANN  
Rezime! Rezime!  
KLEOPAT  
                           Ouver zorey.  
Kikfwa to fam pe araze laba;  
Kikfwa Sezar lazou lis pe donn lord:  
“Antwann e koute! Fer sa! Pa fer sa!  
Atak tel pei! Liber tel pei!  
Tansion ti kouyon! To nat dan koutva n.” 
ANTWANN  
Aret manz krann!  
KLEOPAT  
              Kikfwa... plito sirman...  
To bizen ale; bizen kit Lezip.  
Sezar finn deside. Twa, obeir.  
Foulvia ekzize. Non, Sezar ! Toul’de?  
Les mesaze koze! Ayo Antwann,  
To dekonserte! Mwa Larenn Lezip,  
Mo dekrete ki rouz lor to figir  
Dir ki Sezar pe krak lalign Antwann.  
Pli grav! Foulvia pe fer Antwann tranble.  
Les mesaze koze! Pa per Antwann!  
ANTWANN  
Les dilo Tiber aval kapital  
Ek deklenk Lanpir. Twa to mo Lanpir!  
Rwayom materyel fer ar lapousier  
Ki nouri dimoun kouma zanimo.  
Grander nou lavi se enn lamour for  
Ant de amoure, kouma twa ek mwa.  
Les lemonn kone peyna nou segon.  
O mo Kleopat!  
KLEOPAT  
                    Aret rabase!  
Li’nn marye Foulvia, li pa kontan li?  
Mo’enn poupet doukia dan tousa? Antwann  
Pou kit mwa.  
 
4 
 ANTWANN  
              Ase! Aret manz mo krann!  
Mo koko lamour, nou pans zis lamour!  
Pa les parol dir deranz nou boner!  
Pa perdi letan! Sak segonn bizen  
Amenn plen fri son. Ki nou fer seswar?  
KLEOPAT  
Ekout mesaze.  
ANTWANN  
                        Ase, Kleopat!  
Kleopat parfe dan tou. Sikane,  
Riye, plore. Sak expresion fer twa  
Pli zoli. To tousel mesaze ki  
Mo pou ekoute. Aswar, zis nou de  
Nou mars dan lari, tann dimoun koze . 
Vini mo Larenn! Yer swar to ti dir  
Samem to anvi. [ ar mesaze ] Choupchap, pa koze!  
Zot tou sorti apart Demetriyous ek Filo.  
DEMETRIYOUS  
Antwann finn perdi lestim bann Romen?  
FILO  
Kan Antwann bliye seki li ete,  
Normal li perdi so repitasion.  
DEMETRIYOUS  
Fer sagren, matlo! So move manier  
Nouri palab ek rimer. Mo’espere  
Dime pou enn lot. Salam! Dormi bien!  
Zot sorti  
AK 1 SENN 2  
Dan Alexandri, dan pale Kleopat  
Enobarbous, Lanpriyous, Pannchang, Rannyous, Lousilious, Sharmian, Iras, enik Mardian, ek Alexas rant re. 
SHARMIAN  
Senier Alexas, mo bon Alexas, Alex as Sanparey, Alexas enn tigit pli piti ki bondie, kot sa Pannchang ki ou ti 
dir li plis ki ‘maha’? Dir li get mo lavenir e dir mwa ki sa zom ki pou partaz mo lili e pou dekor bos lor so fron.  
ALEXAS  
Pannchang ! 
PANNCHANG  
Wi Senier!  
SHARMIAN  
Ou sa? Oumem ki lir dan liv lavenir?  
PANNCHANG  
Dan liv sekre lanatir mo’nn aprann enpe.  
ALEXAS  
(Ar Sharmian ) Montre li ou lame?  
ENOBARBOUS  
Degaze amenn bann karaf diven;  
Nou bwar lasante Kleopat.  
SHARMIAN  
(Li montre so lame Pannchang ) Mo bon Misie, donn mwa enn b on nouvel.  
PANNCHANG  
Mo pa fabrik nouvel. Mo zis lir seki ete.  
SHARMIAN  
Lir mwa enn bon nouvel!  
5 
 PANNCHANG  
Ou pou pli zoli ki zordi.  
SHARMIAN  
Mo pou vinn motki.  
IRAS  
Non, makiyaz pou kasiet laverite.  
SHARMIAN  
Ayo mama!  Rid! 
ALEXAS  
Pa deranz so konsantrasion! Ekoute!  
SHARMIAN  
Bous chout!  
PANNCHANG  
Ou pou donn plis lamour ki ou pou gagne.  
SHARMIAN  
Meyer sof mo lefwa ar bon diven.  
ALEXAS  
Ekoute Sharmian!  
SHARMIAN  
Oke! Donn mwa zis bon nouvel. Dir ki mo pou marye ar trwa le rwa avan midi e mo pou vinn vev tanto. Dir 
ki mo pou gagn tibaba ler mo gagn senkant an e ki Lerwa Herod ki ti masakre zanfan, pou vinn rann li omaz. 
Dir mo pou marye ar Oktav Sezar, e ki mo pou res fidel ar Larenn Kleopat.  
PANNCHANG  
Ou pou viv pli lontan ki madam pou ki ou trav ay. 
SHARMIAN  
Exelan! Mo plis kontan boukou banane ki banann.  
PANNCHANG  
Ou lepase ti meyer ki ou fitir.  
SHARMIAN  
Savedir mo bann zanfan pou bann batar. Dir mwa komie garson ek tifi mo pou gagne.  
PANNCHANG  
Si sak soue ena enn iteris e si sak soue fertil, fas ilman enn milion.  
SHARMIAN  
Ou pe badine! Ou pa enn bon pannchang.  
ALEXAS  
Sharmian, dra ou lili kone ki pase dan ou latet.  
SHARMIAN  
Aster dir lavenir Iras.  
ALEXAS  
Nou tou pou konn nou desten.  
ENOBARBOUS  
Mwa mo kone! Nou tou pou soule,  al dormi.  
IRAS  
(Li montre so lame Pannchang ) Sa se enn lame sentnitous! Vre, pa vre?  
PANNGHANG  
Parey kouma boukou dilo dan larivier Nil vedir lafaminn.  
IRAS  
Fos pannchang! Zis deklare, met dan zar.  
SHARMIAN  
Enn lame mwat vedir boukou zanfan. Sa mo sir. Di r li enn bon ti nouv el ordiner.  
PANNCHANG  
So desten parey kouma pou ou.  
 
6 
 IRAS  
Parey? Kouma sa? Koze!  
PANNCHANG  
Mo’nn fini dir.  
IRAS  
Pa mem enn miligram pli bon?  
SHARMIAN  
Si to ti enn miligram plis dan bien, kot to ti pou met li?  
IRAS  
Pa dan nene mo mari.  
SHARMIAN  
Bondie protez nou kont lespri malang! Alexas! Les nou dekouver desten Alexas. Marye li ar enn fam steril. 
Silpeplesilteple Iris, bondie fertilite, ekzos mo lapriyer. Fer li mor! Lerla fer move sor swiv par pli move sor, 
par plipli move sor ziska ki  lagign sarye l i dan so tom dan enn gran gamat riye. Donn li senkant bos lor so 
fron. Mo bon bondie Iris, ekzos sa lapriyer la mem si to refiz met pwa enn galan lor mwa. 
Silteplesilteplesilteple!  
IRAS  
Ekzos lapriyer bon dimoun O Iris! Fer sagren kan enn zo li zom gagn enn  fam ki tronp li me seki pir se kan 
enn bezerpake gagn enn fam ki pa tronp li. Iris, bizen plis lazistis.  
SHARMIAN  
Amenn!  
ALEXAS  
Si bann fam bizen tronp mwa zot pou bizen vinn veritab laryaz pou fer sa.  
Kleopat rantre  
ENOBARBOUS  
Trankil! Ant wann pe vini. 
SHARMIAN  
Pa Antwann sa, Larenn Kleopat.  
KLEOPAT  
Antwann la?  
ENOBARBOUS  
Non, Mazeste!  
KLEOPAT  
Li ti la?  
SHARMIAN  
Non, Madam!  
KLEOPAT  
Nou ti pe bien amize. Enn sel kou  
Lespri Rom ti tengn tou. Enobarbous!  
ENOBARBOUS  
Mazeste!  
KLEOPAT  
Al sers li,  amenn l i. Kot Alexas?  
ALEXAS  
Ala mo la! Mo Senier pe vini.  
Antwann ek enn mesaze rantre  
KLEOPAT  
Mo pa pou koz ar li. Zot tou swiv mwa.  
Apart Antwann ek mesaze, zot tou sorti  
MESAZE  
Dabor ou madam ti deklar lager.  
ANTWANN  
Kont mo frer Lousious?  
7 
 MESAZE  
Same m! 
Me kouma sa lager la ti fini  
Zot ti fer lalians kont larme Sezar  
Ki ti venker dan lager Litali.  
Normal zot ti gagn enn bon bate bef.  
ANTWANN  
Ena pli grav! Koze, pa bizen per!  
MESAZE  
Telman grav ki fakter merit lamor!  
ANTWANN  
Pou lespri kouyon ek kapon! Koze!  
Pa kapav sanz seki finn arive.  
Get sa! Kan pe dir mwa laverite  
Fer koumadir pe flat mwa.  
MESAZE  
                             Labienous – 
Move nouvel sa – ar larme Parsia  
Finn konkerir les Lazi. So pavyon  
Pe flote partou, de kote Efrat,  
Dan Siri, Lidi a ek Y onia ...  
Letansa ...  
ANTWANN  
Antwann ... pa per pou koze.  
MESAZE  
Mo Senier!  
ANTWANN  
Pa filtre, ramoli, pas dan tami.  
Dir kri -kri seki zot pe dir dan Rom.  
Apel Kleopat kouma bannla dir;  
Dir seki Foulvia dir lor mo defo;  
Les laverite ek mesanste dir  
Seki zot kapav! Enn lespri wazif  
Nouri move lerb; enn koze ki fran  
Derasinn nwizans. Pli tar nou rezwenn.  
MESAZE  
Seki ou dir samem!  
Mesaze sorti; enn lot mesaze rantre; enn trwaziem pe atann kot laport  
ANTWANN  
Ena kikenn depi Sisyon?  
MESAZE 2  
Ena kikenn depi  Sisyon?  
MESAZE 3  
Li pe atann laba.  
ANTWANN  
Fer li rantre.  
Mesaze 2 ek 3 sorti  
Mo bien bizen kas lasenn Ezipsien.  
Sinon mo vinn enn bobok.  
Mesaze 4 rantre ar enn let  
Kifer to la?  
MESAZE 4  
Ou madam, Foulvia, finn mor.  
8 
 ANTWANN  
Kot li finn mor?  
MESAZE 4  
Dan Sisyon...  
Li ti bien malad. Ena plis nouvel  
Dan sa let la. ( Li donn enn let)  
ANTWANN  
To kapav ale.  
Mesaze sorti  
Enn gran lespri finn kit nou. Ironi!  
Mo ti ole sa; aster mo sagren.  
Kontradiksion! Mo gran plezir finn vinn  
So prop kontrer. Mo ti kwar so lamor  
Ti pou amenn soulazman. Okontrer,  
Aster mo anvi redonn li lavi.  
Mo kwar mo bizen kas lasenn Lezip.  
Mo prezans isi pe nouri maler  
Par tonn. Foutou! Enobarbous, get sa!  
Enobarbous rantre  
ENOBARBOUS  
Senier, ki mo kapav fer?  
ANTWANN  
Mo bizen tir depi isi. 
ENOB ARBOUS  
Savedir lamor seki nou kontan. Kriote mortel! Ler nou dir salam, nou pwagnard leker.  
ANTWANN  
Bizen!  
ENOBARBOUS  
Be si neseser, les fam kreve! Me domaz ki nou rezet zot pou enn nanyeditou. Normal ki ant fam ek enn gran 
zafer , fam ki nanyedito u. Si Kle opat tann zis enn silab sa koze la, li tom sek. Mo finn trouv li pe mor pou 
mwens ki sa. Ena zafer extra dan lamor pou ki li kapav vinn enn expresion lamour. Lamour donn lamor? 
Lamor donn lamour.  
ANTWANN  
Li enn gran malinn; vir zom anbalao.  
ENOBAR BOUS  
Pa d ir sa Sef! So reaksion gouverne par lesans lamour pir. Kan li pe soufer pa kapav koz so soupir ek so larm. 
Plito koz siklonn ek toufann ki kas rekor soufrans ek violans. Non! Li jenwinn kouma lapli tropikal.  
ANTWANN  
Mo sagren mo finn konn li.  
ENOBARBOUS  
Ayo, ki ou pe dir! Kapav refiz get enn mervey lanatir? Si sa ti arive, ti pou ena enn gran trou dan ou 
experyans ek ledikasion.  
ANTWANN  
Foulvia finn mor.  
ENOBARBOUS  
Pardon!  
ANTWANN  
Foulvia finn mor.  
ENOBARBOUS  
Foulvia?  
ANTWANN  
Mor.  
 
9 
 ENOBARBOUS  
Be mo gran Sen ier, dir Zipiter mersi. Kan enn lenz finn ize, divinite sanz li; pran seki vie, ranplas li par seki 
nef. Si ti ena zis Foulvia lerla ou ti pou krep, tas dan leto. La zipon nef pe ranplas vie rob. Peyna plas pou 
larm krokodil.  
ANTWANN  
Garrbarr l i finn dekla nse dan leta  
Obliz mwa retourn Rom.  
ENOBARBOUS  
Zafer ki ou finn deklanse isi, dife ki ou finn alime, ou tousel kapav okipe, ou tousel kapav tengn.  
ANTWANN  
Aret badine! Dir bann ofisie  
Ki mo plan ete. Mwa mo pou enform  
Larenn nou separasion neseser.  
Peyna z is lamor Foulvia me osi  
Problem politik. Boukou diniter  
Pe dir mwa pa tarde retourn dan Rom.  
Sextous Ponpe finn chalenj nou pouvwar  
E so lafors lor lamer redoutab.  
Lepep admirab, ar so memwar kourt,  
Pe mars ar Ponpe akoz so papa  
Ti enn gran ero. Souvenir p apa 
Pe gonfle lavwal piti sor’apa.  
Leta andanze. Plis letan pase  
Plis sitiasion pou vinn danzere.  
Pa kapav atann. Dir tou nou bann zom  
Pare lor vites.  
ENOBARBOUS  
Kont lor mwa Senier!  
Zot tou sorti  
AK 1 SENN 3  
Dan Alexandri, dan pale Kleopat  
Kleopat, Sharmi an, Alexas, ek Iras rantre  
KLEOPAT  
Kot li?  
SHARMIAN  
Pa kone Mazeste.  
KLEOPAT  
(ar Alexas ) Get kot li ete, ar ki li ete,  
Ki li pe fer. Mo pa finn avoy twa.  
Konpran? Si li kouma zako sagren  
Dir ki mo dan fet; si li dan jalsa,  
Dir mo bien malad. Kit li, retour ne. 
Alexas sorti  
SHARMIAN  
Madam, mo pa kwar, si ou kontan li,  
Ou pe servi bon taktik pou gard li.  
Ou pou perdi li.  
KLEOPAT  
Ki mo bizen fer?  
SHARMIAN  
Les li pran gagne. Ou, ou pran perdi.  
Pa rent so nam.  
 
10 
 KLEOPAT  
Sa li enn bon reset  
Pou mo perdi li.  
SHARMIA N 
Aret rod sikann. Bizen konn gat li.  
Plis nou per kikenn, mwens nou lamour for.  
Antrwann rantre  
Ala li la!  
KLEOPAT  
 Mo pa bien, mo malad.  
ANTWANN  
Sori mo oblize vinn dir twa mo – 
KLEOPAT  
Ayo! Trap mwa Sharmian; mo pou ton be. 
Nepli ena boukou letan pou viv ; 
Lamor pe koste!  
ANTWANN  
 Larenn bienneme – 
KLEOPAT  
Pa koste, les mo gagn ler!  
ANTWANN  
 Ki problem?  
KLEOPAT  
Bon nouvel pou twa. To paret kontan.  
To fam marye pe dir twa retourne?  
Kifer li ti donn twa lord pou vini?  
Pa les li dir akoz mwa to isi.  
Mwa mo en n fam feb; li li’ena pouvwar.  
ANTWANN  
Bondie kone – 
KLEOPAT  
 Pa finn ena larenn  
Maltrete kouma mwa! Pourtan ti kler  
Traizon ti dan platband.  
ANTWANN  
 Kleopat –  
KLEOPAT  
Mo kouyon si mo kwar dan ou parol  
Mem si lor fer s erman ou enn exper.  
Ou finn trair Fou lvia! Mo pa pagli  
Pou kwar serman enn manter san konsians  
Ki kas bag toultan.  
ANTWANN  
 Ekout mwa, koko –  
KLEOPAT  
Pa rod pretex pou explik ou depar.  
Lev pake, ale! Kan ou ti anvi  
Reste, ti’ena plas pou zoli parol.  
Pa pou dir salam! Lamour eternel  
Ti bengn nou lespri, lavi ek lekor  
Lerla me aster tou pe al kraze  
Parski gran ero liniver finn vinn  
Malprop, malang, manter.  
11 
 ANTWANN  
 Atann gate!  
KLEOPAT  
Si mo ti enn zom mo ti pou fer twa  
Kone ki mo ete.  
ANTWANN  
 Ekout mwa do! 
Mo responsabilite obliz mwa  
Parti me mo leker dir mwa reste.  
Lager sivil pe desir mo pei;  
Lamarinn Sextous Ponpe pe koste.  
Kan de lafors dan pei pe mate  
Enn ta bagatel vinn problem serye;  
Kan ennmi vinn for, dimoun sanz mouyaz.  
Bann ki ti kont papa Pon pe, aster  
Pe tourn zot kazak pou rod enn tibout.  
Adverser pouvwar pe vinn popiler.  
Lape ek stabilite menase;  
Lager sivil finn vinn inevitab.  
Apart sa ena rezon personel  
Ki pe obliz mwa retourn mo lakaz:  
Mo fam Foulvia finn mor.  
KLEOPAT  
Si laz pa kapav anpe s mwa vinn fol,  
Li kapav anpes dimoun kou yonn mwa.  
Fos nouvel!  
ANTWANN  
 Laverite Kleopat.  
Li donn li bann let  
Lir sa bann let la kan to gagn letan.  
Get dezord ki li finn leve partou;  
Kan e kot li finn mor.  
KLEOPAT  
 Fos, fos lamour!  
Kot tou sa bann fiol ranpli ar sagren?  
Aster mo’nn kone lefe mo l amor.  
ANTWANN  
Aret lager! E ouver to zorey  
Pou konpran klerman ki mo plan ete.  
Twa ki pou deside, mo fer serman.  
Par dife soley ki nouri later  
Mo pou al laba swa pou rod lape,  
Swa pou fer lager. Deside, dir mwa!  
Mwa mo to solda ek to serviter.  
KLEOPAT  
Shar mian, larg mo korse; mo pe toufe.  
Non, non les li. Mo lazwa tro -tro gran.  
Antwann kontan mwa.  
ANTWANN  
 Pran pasian s Kleo!  
Mo lamour pou twa pa enn fos temwen.  
KLEOPAT  
Foulvia ti dir sa. Pa bizen to per;  
12 
 Vers to l arm; plor so lamor e kit mwa.  
Dir to larm po u mwa. Ale, fer to senn;  
Fer vadire pran plas laverite.  
Fer sanblan zordi finn met mask loner.  
ANTWANN  
Pa fer mwa sape!  
KLEOPAT  
Barrebap! Mo per!  
ANTWANN  
Ar mo lepe –  
KLEOPAT  
 Mo aplodi. Bravo!  
Admire Sharmian, Antwann pe zwe rol  
Erkil ankoler.  
ANTWANN  
Mo prefer ale!  
KLEOPAT  
Senier les mo dir zis enn ti parol.  
Nou bizen separe, non, non pa sa;  
Nou finn konn gran lamour, enn lot zafer;  
To kone, twa. Mo ti anvi dir twa –  
Ayo, mo pe bliye tou mem manier  
Antwann finn bliye mwa.  
ANTWANN  
 To koz nenport!  
To pa’ le mo tret twa kouma nenport?  
KLEOPAT  
Enn akousman penib kan mo nenport  
Dan sant mo leker. Pardonn mwa misie!  
Mo nenport touy mwa par ski mo Antwann  
Plen ar mo nenport. Ou bizen ale;  
Pa pran kont soufrans enn nenport fofol.  
Bondie beni twa! Sikse ek viktwar  
Dekor to lepe! Fer ki to ennmi  
Ranp kot to lipie.  
ANTWANN  
 Mo bizen ale  
Me malgre distans ki pou separ nou  
Nou de nam pou res kole enn ar lot.  
Salam!  
Zot sorti  
AK 1 SENN 4  
Dan Rom  
Sezar, Lepidous ek zot lekip rantre; Sezar pe lir enn let  
SEZAR  
Lepidous, m wa Sezar, mo pa tir lay.  
Me get sa rapor ki sorti Lezip:  
Li pas so letan manze, bwar, donn jaz;  
Pas lanwit dan fet; Larenn Kleo pat 
Plis viril ki li e pa mwens lafam.  
Li pa pe reponn mesaz nou’avoye;  
Li fer koumadir nou pa ekziste.  
Dan sa let la ou pou trou v kondanse  
13 
 Tou defo responsab deklen imen.  
LEPIDOUS  
Mo pa kwar so defo touf so valer.  
Zot kouma zetwal ki for kan fer nwar;  
Ti defo ki fonn ler far lor grander;  
Bann ti andikap.  
SEZAR  
 Ou bien toleran!  
Les nou bliye so kote pitasie  
Ki rod jos, nisa lor lil i larenn;  
Ki vann enn rwayom pou enn bout jalsa;  
Pas lanwit dan soulezon ar esklav;  
Trenn lari midi; rant dan bagar ar  
Dimoun ordiner pi transpirasion.  
Fer koumadir tousa pa enportan!  
Me nou isi pe pey lepokase.  
Si li anvi meble so prop lwazir  
Ar zwisans s an fren, sa se so problem  
Me kan sitiasion reklam reaksion  
Pou fer fas dilem ki trangle leta  
Lerla mo bien kwa r li iresponsab  
Swazir tamasa e bliye devwar.  
Li fer koumadir sa zenes joukal  
Ki met leritaz angaz pou enn bout.  
Lespri dan baydoum!  
Enn mesaze ra ntre 
LEPIDOUS  
 Nouvo mesaze!  
MESAZE  
Nou pe implement lord ki ou’nn done:  
O Sezar, toulezertan pou ena  
Enn mesa ze pou gard ou okouran  
Deroulman aksion partou dan lanpir.  
Ponpe finn vinn for partou lor lamer  
E bann ki ti per Sezar, aster mars  
Ar li. Dan lara d partou zot zwennn li  
Pou plengn zot mizer.  
Mesaze sorti  
SEZAR  
 Ti bizen konn sa!  
Depi koumansman, istwar montre nou  
Seki anba pe monte, gagn lakot;  
Kan li lao net li perdi kara;  
E kan li’nn to nbe, so lakot monte.  
Lamas li koumsa. Timama li la;  
Timama lab a. Nek konn vey tonbaz!  
Nouvo mesaze rantre  
MESAZE  
Sezar, nouvel lager pa bon ditou.  
Menekrat ek Menas, de gran pirat  
Kontrol lamer net; lakot Litali  
Nepli reziste. Bann zenn san konpran,  
Bes latet fonse; Ponpe so lafors  
14 
 Depas so veritab pwisans arme.  
Mesa ze sorti  
SEZAR  
Antwann, Antwann, aret fane do ta!  
Mo bien rapel kan to ti gagn bate  
Malgre ki to ti touy de gran ennmi,  
To ki konn boukou dife dan langka;  
To ti oblize manz ek bwar malang  
Ki bann zanimo ti refiz touse.  
Kouma kabri ki manz rasinn bann pie  
Kan peyna manze, to ti manz lamerd  
Zis pou res vivan e kontign lager.  
Mem to ennmi ti admir to kouraz.  
LEPIDOUS  
Fer sagren!  
SEZAR  
 Laont, fer li retourne!  
Letansa nou de, nou prepar lager.  
Ponpe for parski nou perdi letan.  
LEPIDOUS  
Oplitar dime mo donn ou d etay  
Lor plan militer pou fer fas lager  
Partou kot bizen: ater ek anmer.  
SEZAR 
Mo’si mo kote mo prepar mo plan.  
LEPIDOUS  
Nou bizen partaz tou lenformasion  
Pou ki nou kapav mars ver laviktwar.  
SEZAR  
Pa bizen traka! Mo konn mo devwar.  
Zot sorti sakenn so kot e 
AK 1 SENN 5  
Dan Alexandri, dan pale Kleopat  
Kleopat, Sharmian, Iras ek Mardian rantre  
KLEOPAT  
Sharmian!  
SHARMIAN  
Wi, Madam?  
KLEOPAT  
Donn mwa enn bon ver bang.  
SHARMIAN  
Bang, Madam?  
KLEOPAT  
Wi, Sharmian. Bang. Pou mo dormi ziska  
Ki Antwann retourne.  
SHARM IAN 
 Ou tro pans li.  
KLEOPAT  
Sa enn koze tret!  
SHARMIAN  
 Madam, pa dir sa. 
KLEOPAT  
Twa Mardian, mo enik!  
15 
 MARDIAN  
 Wi, Mazeste!  
Ki mo kapav fer pou fer ou plezir?  
KLEOPAT  
Li tro boner pou ekout twa sante.  
Ki plezir enik to kapav done?  
Selman to sape. Kastra sion permet  
Limazinasion anvole, ale  
Andeor Lezip. To ena dezir?  
MARDIA N 
Be wi, Mazeste.  
KLEOPAT  
Foul -foul?  
MARDIAN  
 Pa foul -foul. Fer seki kapav  
San depas kad. Mo bizen rekonet  
Tanperatir la monte kan mo pans  
Psyche ek Kipid alonze lor lerb.  
KLEOPAT  
O Sha rmian, dir mwa, la kot li ete?  
Li pe diboute? Marse? Lor seval?  
O seval ere ki sarye Antwann!  
O seval gayar, mo zalou to sans.  
Eski to kone ki to pe sarye?  
Enn ti bondie ki protez nou later.  
Mo tann li pe dir, “Kot mo ti pima,  
Mo lagam souna?” Kan so lamou r for  
Li kontan dir sa. Aster mo pe koul  
Dan delis mortel. Amizir soley  
Pe desann ver lwes mo lavi dan vid  
Vieyes pe kraz mwa. Zil Sezar kone,  
Ti’ena enn lepok, mo ti enn zwayo  
Pou kouronn lerwa. Gran Ponpe limem  
So latet ti gate par mo bote.  
Alexas rantre  ar enn mesaz Antwann  
ALEXAS  
Salitasion pou Mazeste Lezip!  
KLEOPAT  
To bien diferan ar mo Mark Antwann  
Mem si so valer finn deten lor twa.  
Ale vit donn mwa nouvel mo lamour.  
ALEXAS  
Plizier fwa li finn anbras sa perl la;  
So parol ankor fre dan mo memwar.  
KLEOPAT  
Les mo nam ris li; devid ver la sek.  
ALEXAS  
“Mo bon kamarad, dir Larenn Lezip  
Ki gerye Romen donn li zanfan zwit;  
Apart sa mo pou met kot so lipie  
Enn trale rwayom. Loriyan pou vinn  
Lanpir Kleopat.” Lerla san prese  
Li ti mont lor so seval favori  
16 
 Ki ti kriye for, nway lanvironnman.  
KLEOPAT  
Eski li ti tris ousa li ti ge?  
ALEXAS  
Li ti paret kouma demi -sezon;  
Ant de extrem li ti ni so ni fre.  
KLEOPAT  
Exelan! Lekilib parfe, Sharmian!  
Ni serye, ni ge. Peyna zes ar li.  
Li montre ki so leker dan Lezip.  
So bone r isi. Sa mo Antwann sa!  
Perfeksion dan perfeksion . Peyna lot.  
Eski to finn zwenn mo bann mesaze?  
ALEXAS  
Omwen enn ventenn. Kifer ou’nn avoy  
Otan mesaze?  
KLEOPAT  
Zour ki mo bliye avoy enn mesaz  
Pou’ena trazedi. Papie, lank Sharmian.  
Mersi Alexas. Sharmian,  eski mo  
Ti kontan Sezar koumsa?  
SHARMIAN  
 O Sezar!  
KLEOPAT  
Malang, Sharmian! Dir plito ‘O Antwann’.  
SHARMIAN  
Valere Sezar!  
KLEOPAT  
 Mo grenn to ledan  
Si to fer erer konpar mo bondie  
Ar enn joubaner.  
SHARMIAN  
Pardon Mazeste!  
Mo pe repete seki ou ti dir.  
KLEOPAT  
Kan mo ti joukal, ti mank experyans,  
Mo ti koz koumsa. Ale mo Sharmian,  
Donn papie ek lank. Toulezour mo pou  
Avoy par douzenn mesaz lor mesaz  
Ziska nepli ena dimoun isi.  
Zot tou sorti  
AK 2 SENN 1  
Dan Sisil; dan kartie zeneral Ponpe  
Ponpe, Menekrat ek  Menas rantre. Zot anteni konba.  
PONPE  
Si bann bondie zis zot pou bizen ed  
Bann dimoun ki zis.  
MENAS  
Rapel O Ponpe, retar dan reponn  
Pa vedir refi.  
PONPE  
 Kan pe tro tarde,  
Lapriyer perdi valer dan atann.  
17 
 MENAS  
Parski nou pa kone ki bon pou nou,  
Souvan nou  rod bann zafer ki pa bon.  
Akoz sa divinite bous zorey.  
Dan pa gagne, nou gagn plis seki bon.  
PONPE  
Mo bien optimis. Dimoun kontan mwa;  
Mo kontrol lamer. Mo lafors imans;  
Mo kone laviktwar dan mo lame.  
Mark Antwann pe diwana -mastana  
Dan Lezip; pa anvi kit  so zwisans;  
Sezar plen foulous me moral pa bon;  
Lepidous zis bon pou pas siro ar  
Sezar ek Antwann; Antwann ek Sezar  
Pas siro ar li; li pa kontan zot;  
Zot pa kontan li.  
MENAS  
 Sezar, Lepidous  
Finn mont lor teren. Enn larme pwisan!  
PONPE  
Kot to finn tann sa ? Fos!  
MENAS  
 Dimann Silvious.  
PONP E 
Li pe envante. Zot de zot dan Rom,  
Pe avoy mesaz pou dimann Antwann  
Repran so travay. Kleopat visiez,  
Servi to mazik pou may pitasie  
Dan jos bakanal; soul li ar lalkol;  
Giji so pale ar lasos nisa  
Ziska li bliye, ko umadi r kouma –  
Varyous rantre  
Wi, Varyous!  
VARYOUS  
Niouz la konfirme. Nenport ki moman,  
Mark Antwann pe rant dan Rom. Li finn kit  
Lezip depi bien lontan.  
PONPE  
 Pappao!  
Mo pa ti panse ki sa zwiser la  
Ti pou kit jalsa pou rant dan lager.  
Tousel li kapav ploy so  de konplis,  
Met zot dan so po s. Me les nou note  
Ki nou finn kapav tir enn vie visie  
Dan lebra yoni.  
MENAS  
 Pou ena problem  
Ant Sezar ek Antwann. So fam, Foulvia,  
Ti provok Sezar; so frer ti chalenj  
Lotorite Sezar. Mem si Antwann  
Pa ti okouran, mefians gra n ant zot.  
PONPE  
To kone Menas , bann tipti bizbiz  
18 
 Vit rant dan bliye kan gran zavari  
Koumans kontrol baz. Si nou pa ti pe  
Dres ar zot an blok, bengker sek zot ti  
Pou lager ant zot me akoz nou la  
Zot pou sirman pas lor bann ti problem  
Pou fer fas ar bann pr oblem ki pli grav.  
Nou bondie kone ki pli bon pou nou.  
Sikse pou depann lor seki nou fer.  
Swiv mwa!  
Zot sorti  
AK 2 SENN 2  
Dan Rom  
Enobarbous ek Lepidous rantre  
LEPIDOUS  
Enobarbous, rann mwa enn gran servis!  
Ler to zwenn to sef, dir li zantiman  
Fer bien ata nsion ler li pe koze.  
ENOBARBOUS  
Mo pou dir Antwann koz kouma Antwann.  
Si Sezar rod sikann, li pa kapav  
Zwe poul mouye. Enn lider res lider.  
Bizen ki dimoun respe so labarb.  
LEPIDOUS  
Pa so ler pou lager lor ti detay.  
ENOBARBOUS  
Peyna sime ferm lizie lor pr oblem.  
LEPIDOUS  
Seki serye pas avan ti detay.  
ENOBARBOUS  
Parfwa ti detay vinn priyoriter.  
LEPIDOUS  
Pa les emosion dominn larezon!  
Ala Nob Antwann!  
Antwann ek Vantidious rantre. Zot pe koze.  
ENOBARBOUS  
E laba Sezar!  
Sezar, Mesenas ek Agripa rant par enn lot  laport. Zot ‘si  zot pe koze.  
ANTWANN  
Si nou regle tou, direksion Parsia.  
Ekout mwa Vantidious.  
Zot koz ansekre.  
SEZAR  
Pa sir Mesenas. Dimann Agripa.  
LEPIDOUS  
Nou trwa nou ti zwenn dan enn fron komen  
Kan sitiasion ti dimann sakrifis;  
Falepa aster bann tipt i bizbiz  
Kas nou linite. Fasil dres papie  
Ar parol douser. Me si nou desid  
Pou tret ti problem ar langaz violan  
Nou fer nik fourmi vinn kouma montagn.  
Nou responsabilite dimann nou  
Servi dimiel, pa frot disel -pima  
19 
 Dan blesir.  
ANTWANN  
 Mo dakor ar twa matl o! 
Se seki mo fer divan etranze.  
Son tronpet  
SEZAR  
Bienveni Antwann!  
ANTWANN  
 Mersi O Sezar!  
SEZAR  
Asize Antwann.  
ANTWANN  
Apre ou Sezar.  
SEZAR  
Oke! Si ou ensiste.  
Zot asize  
ANTWANN  
Tann dir ou finn mal pran bann zafer ki  
Pa vreman move e pa regard ou?  
SEZA R 
Pran  mwa pou kouyon si pou bagatel  
Mo perdi pasians sirtou ar dimoun  
Kouma ou Antwann! Plis kouyon ankor  
Si mo ti koz ou koze kan ou nom  
Pa konsern mwa enn merd.  
ANTWANN  
 Ki sa fer ou  
Ki mo ti dan Lezip?  
SEZAR  
 Nanye, parey  
Kouma li pa regard ou ki mwa m o 
Ti dan Rom. Me si dan Lezip ou ti  
Pe konplote pou ranvers mo pouvwar,  
Lerla ou sezour dan Lezip ti pou  
Konsern mwa.  
ANTWANN  
 Konplote? Mo’nn bien tande?  
SEZAR  
Wi, ou’nn bien tande. Ou fam ek ou frer  
Ti lev makanbo e mwa mo’nn tann dir  
Ou ti deryer tou. Oumem marstermayn!  
ANTWANN  
Ou finn mal tande. Mo pa ti kone  
Ki mo frer ti pe trafike dan Rom.  
Mo ti fer lanket ar dimoun ki mars  
Ar ou e zot tou ti dakor ki ou  
Ek mwa, toulede, nou’nn diskredite.  
Nou toulede nou viktim so gabzi.  
Mo ti ekrir ou pou dir ou t ousa. 
Lor sa isyou la peyna okenn kees;  
Pe lager dan vid.  
SEZAR  
 Ou pa finn dir ki  
20 
 Mo derezonab?  
ANTWANN  
 Pa vre! Non, pa vre!  
Move enterpretasion! Pa posib  
Mo ti aksepte konfli kont momem.  
Lor mo madam mo pou dir enn zafer:  
Ou pa kone komie li difisil  
Viv ar enn fam ar karakter petar.  
Li pli fasil diriz Lanpir Romen!  
ENOBARBOUS  
Si nou tou nou ti ena fam koumsa, nou tou nou ti pou al lager ar nou fam! Kikfwa kont nou fam?  
ANTWANN  
Li ti fer boukou dibri e pa kwar  
Li ti politikman inosan. Non!  
Mo dakor li ti deranz ou travay  
Me mo pa antor.  
SEZAR  
 Mo ti ekrir ou  
Ler ou ti pe amize dan Lezip.  
Ou ti ignor mwa, foud mo mesaze.  
ANTWANN  
Li ti rant kot mwa san mo permision;  
Lavey ti ena enn banke deta;  
Mo ti kaya -kaya, pa fit ditou.  
Lelandime mo ti explik mo ka –  
Koumadir prezant exkiz – pa les sa  
Brouy labou ant nou.  
SEZAR  
 Ou pa finn onor  
Ou angazman.  
LEPIDOUS  
 Nou gard kalm, pa sape!  
ANTWANN  
Lepidous pa anpes Sezar koze!  
Kan mo pa finn onor mo angazman?  
SEZAR  
Nou ti fer serman nou  pou ed seki  
Bizen koudme. Ou ti r efiz ed mwa.  
ANTWANN  
Refize? Non! Pa ti kapav. Sa wi!  
Jamalgota ti deranz mo lespri.  
Finn ena erer. Me pa dezoner.  
Foulvia ti alim dife politik  
Pou obliz mwa retourn depi Lezip.  
Mo pa responsab me mo regrete.  
LEPIDOUS  
Enn latitid nob!  
MESENAS  
 Anou pas lep onz!  
Bliye lepase, okip leprezan.  
LEPIDOUS  
Foul dakor Mesenas.  
 
21 
 ENOBARBOUS  
Anou fer kwar nou korek. Kan nou finn regle Ponpe so kont, nou kapav rekoumans dispite, si nou anvi.  
ANTWANN  
Enobarbous, to zis enn sol da! Shut up! Choupchap! Bous chout!  
ENOBARBOUS  
Sori, mo ti bliye: ‘Pa koz laverite; tansion gagn problem!’  
ANTWANN  
Aret koz nenport!  
ENOBARBOUS  
Kapav anpes mwa koze me pa kapav anpes mwa reflesi!  
SEZAR  
Li pa bet sa boug la; li plito brit.  
Nou tro diferan p ou kapav kole  
Me si donn mwa enn remed kont to usa, 
Mo pou aval li san ezitasion.  
AGRIPA  
Sezar, eski ou permet mwa koze?  
SEZAR  
Koze Agripa.  
AGRIPA  
Sezar ou ena enn ser pa marye;  
Mark Antwann aster enn selibater.  
SEZAR  
Tansion Agripa! Si Larenn Lezip  
Tann twa, - baprebap – to nat dan koutvan.  
ANTWANN  
Mwa mo lib Sezar. Les Agripa dir  
Seki li panse.  
AGRIPA  
Nou kapav konstrir lamitie dirab;  
Fer zot de vinn frer; atas zot leker  
Ar enn ne sakre: Antwann, Oktavia  
Vinn mari ek fam. Bote Oktavia  
Merit lamour b ann pli gran zom dan Rom;  
So manier ek so bann kalite  zot 
Proverbial. Ar sa maryaz la, mo sir,  
Bann ti konfli, bann soupson ki paret  
Ensirmontab, pou disparet dan ler  
Kouma rimer ek palab, san les tras.  
Lamour Oktavia pou fer de bofrer  
Viv kouma de frer. S a pa enn panse  
Spontane me enn reflexion serye.  
ANTWA NN 
Ki Sezar panse?  
SEZAR  
 Meyer nou kone  
Seki Antwann dir.  
ANTWANN  
 Ki lafors ena  
Dan enn sizestion ki sort dan labous  
Agripa?  
SEZAR  
Lafors Sezar e lafors  
22 
 Sezar ena lor so ser Oktavia.  
ANTWANN  
Sa propozision la merit soutien  
Tou dimoun ki ena bonn volonte.  
Donn mwa ou lame pou nou sel ansam  
Lamitie ki nanye pa pou kase.  
SEZAR  
Trap mo lame!  
Zot kas pognedme.  
 Mo pe donn ou mo ser  
Ki mo sir pou grandi nou afeksion,  
Konsolid pouvwar e anpes friksion  
Bles nou lamitie.  
LEPIDOUS  
 Bel benediksion!  
ANTWANN  
Mo ti ez ite pou deklar lager  
Kont Ponpe parski fekfekla li ti  
Fer zwer ar mwa. Dabor mo pou dir li  
Mersi e answit koz ostilite.  
LEPIDOUS  
Zafer la prese! Swa nou atak li;  
Swa li atak nou.  
ANTWANN  
 Kot li’nn dres latant?  
SEZAR  
Kot lipie kolinn Misena.  
ANTWANN  
 Li fo r? 
SEZAR  
Ater li pe vinn deplizanpli for  
Me anmer mo kwar li’ena lavantaz.  
ANTWANN  
Mo’si mo kwar sa. Nou met nou lafors  
Ansam lor vites apre mo maryaz.  
SEZAR  
Dakor! Aster nou’al d ir bonzour mo ser.  
ANTWANN  
Lepidous, vinn ar nou.  
LEPIDOUS  
 Avek plezir!  
Zot tou sorti exepte Enobarbous, Agripa ek Mesenas.  
MESENAS  
Bienveni dan Rom!  
ENOBARBOUS  
Mesenas, kamarad fidel Sezar; Agripa, mo bon dalon!  
AGRIPA  
Plezir partaze, Enobarbous!  
MESENAS  
Nou bizen kontan ki tou finn regle korek -korek. Tann dir lavi ti dan mangann  dan Lezip.  
ENOBARBOUS  
Lizour nou dormi; aswar nou fer bal.  
 
23 
 MESENAS  
Pou nasta, wit koson maron roti pou douz dimoun. Waw!  
ENOBARBOUS  
Sa enn nanye ditou; enn fourmi kot enn lelefan. Ti ena bann fet zigantesk.  
MESENAS  
Nou tande ki Kleopat enn madam sanparey . 
ENOBARBUS  
Kan premie fwa li ti zwenn Mark Antwann lor larivier Sidnous, li ti may li dan kazie.  
AGRIPA  
Mo finn deza tann sa epizod la.  
ENOBARBOUS  
Les mo rakont zot!  
So salan rwayal ki briye kouma  
Metal presie ti ekler larivier.  
So parti aryer ti an plake -or; 
Bann lavwal kouler mov ti larg parfen  
Ki ti soul divan. Bann ram an -arzan  
Ti swiv roulman lamizik e dilo  
Ti tom amoure ar ram arzante.  
Larenn Kleopat dan so paviyon  
Dekore ar tisi ris, ekzotik,  
Ti pli zoli ki bann dees lamour  
Dan tablo bann gran artis  renome.  
De kote ti’ena enn trale Kipid  
Ki ti pe vant li ar bann levantay  
Kalite lor kouler. O gran mirak!  
Lazou larenn la ti koumans briye,  
Vadire ler fre pe sof so bote.  
AGRIPA  
Baprebap! Ena la!  
ENOBARBOUS  
 Sa pa nanye!  
So lekipaz konpletman feminen  
Ti kouma bann nenf, enn larme sirenn;  
Kordaz ti fer ar difil fen laswa  
Ki rivaliz douser lame bann fe.  
Salan rwayal ti kontinie parfim  
Partou otour li. Sant Alexandri  
Ti vid parski tou dimoun ti dan bor  
Dilo, pe admir enn fizion extra  
Lar ek lanatir. Pov Antwa nn tousel  
Lor enn tronn ti pe sifle ler dan vid.  
Koumadir mem ler ti al larivier  
Pou admir bote Larenn Kleopat.  
AGRIPA  
Pappao! Sa ki mo apel extra!  
ENOBARBOUS  
Ler Larenn Kleopat ti debarke,  
Antwann ti al ver li pou envit li  
Vinn dine kot li. Larenn Kleopat  
Ti fer li konpran ki li ti meyer  
Ki Larenn Lezip lans envitasion.  
Difisil dir ‘non’ ar enn zoli fam!  
24 
 Antwann ti raze, bengne, parfime,  
Al kot Kleopat, vir anbalao.  
AGRIPA  
Pa premie fwa sa! Ar Zil Sezar ‘si  
Mem parey. Sezar antere, Larenn  
Raporte.  
ENOBARBO US 
 Mo rapel enn fwa li ti  
Galoupe; esoufle, li ti koze;  
Bote rar; enposib vinn foul posib.  
MESENAS  
Aster Mark Antwann pou bizen kit li.  
ENOBAR BOUS  
Sa zame! Marke garde! Sa zame!  
Laz pa koste; routinn faypat -sankler.  
Plis nou devor li, plis nou anvi li.  
Defo vinn verti; so pese ouver  
Laport paradi.  
MESENAS  
Si Antwann kapav  
Apresie bote, sazes, bon manier  
Oktavia enn vre lotri premie lo.  
AGRIPA  
Anou chal! Enobarbous, res kot mwa  
Pandan ou sezour.  
ENOBARBOUS  
 Ar boukou plezir!  
Zot sorti  
AK 2 SENN 3  
Dan Rom; d an lakaz Sezar  
Antwann ek Sezar rantre; ant zot de ena Oktavia  
ANTWANN  
Akoz tou mo responsabilite  
Souvan mo pou lwen me toultan bien pre.  
OKTAVIA  
Sak fwa ou absan, lor mo de zenou  
Mo pou priye pou ki ou retourne.  
ANTWANN  
Bonswar Oktav. Oktavia, pa ekout  
Koze ki’nn fane lor mo konportman;  
Mo finn bien fane me mo promet twa  
Apartir aster mo enn lot dimoun.  
Bonswar Oktavia.  
OKTAVIA  
Bonswar Antw ann.  
SEZAR  
Bonswar.  
Sezar ek Oktavia sorti; Pannchang rantre  
ANTWANN  
Alo Pannchang, to sagren to isi?  
PANNCHANG  
Nou ti  pli bien dan Lezip, ou ek mwa.  
 
25 
 ANTWANN  
Kifer?  
PANNCHANG  
Zis enn entwision. Nou retourn Lezip.  
ANTWANN  
Dir mwa kisannla pou sorti venker:  
Sezar ousa mwa?  
PANNCHANG  
 Sezar!  
Antwann, bat karte vit ar Sezar. Vit!  
To nam gran ek for kan Sezar pa la.  
Me kan li  la, to lespri vinn bien fay.  
To plas pa isi!  
ANTWANN  
 To kapav ale.  
Al dir Vantidious mo bien bizen li.  
Pannchang sorti  
Avoy li Parsia. – Kikfwa enn kout floup!  
Prediksion pa fos. Toultan li gagne.  
Ki li dan travay, ki li kan pe zwe.  
Kan li dan paraz, mo anz gardien fonn;  
Kan tir lakourtpay, li ki sort premie;  
Mem dan konba kok, so kok tay mo bert.  
Pannchang pe koz vre: mo plas pa isi.  
Mo plas dan Lezip. Mo finn vinn isi  
Pou sign enn lakor me mo zwadeviv  
Li dan lebra mo Larenn Kleopat.  
Vantidious rantre  
Vantidious to bien bizen al Parsia.  
Finn fini prepar detay to mision.  
Swiv mwa dan biro.  
Zot sorti  
AK 2 SENN 4  
Dan Rom  
Lepidous, Mesenas ek Agripa rantre  
LEPIDOUS  
Tou dan lord. Fer vit pou zwenn zot larme.  
Vit! Vit!  
AGRIPA  
 Kouma Antwann pare, nou swiv.  
LEPI DOUS  
Donk taler nou zwenn, pare pou louvraz.  
Pa perdi letan.  
MESENAS  
 Dapre mo panse,  
Nou pou ariv kot kolinn Misena  
Avan Lepid ous. 
LEPIDOUS  
Mo sime pli long;  
Mo bizen okip enn pake zafer.  
Zot ena lavans de zour.  
MESENAS, AGRIPA  
 Korek sa!  
26 
 LEPIDOUS  
Nou zwe nn! 
Zot tou sorti  
AK 2 SENN 5  
Dan Alexandri; dan pale Kleopat  
Kleopat, Sharmian, Iras, Alexas rantre  
KLEOPAT  
Donn mwa lamizik, nouritir seles  
Pou dimoun ki konn veritab lamour.  
LEZOT  
Mizisien, larg enn mehefil.  
Enik Mardian rantre  
KLEOPAT  
Ase tamtam; nou z we biyar Sharmian.  
SHARMIAN  
Mo lame fermal. Al zwe ar Mardian.  
KLEOPAT  
To ena rezon. Zwe ar enn enik  
E zwe ar enn fam mem parey. Mardian  
To vinn zwe ar mwa?  
MARDIAN  
 Mo seye, Madam.  
KLEOPAT  
Si ena anvi mem si li bien kourt,  
Kapav pardone. Mo finn plen, ple n, plen!  
Donn mwa mo golet, nou al larivier.  
Ler mo lamizik pe zwe depi lwen,  
Mo pou trik pwason, may zot dan lams on 
E ler mo ris zot mo pou kriy for -for: 
“Antwann mo Antwann, mo’nn fang twa do ta!”  
SHARMIAN  
Nou ti bien riye ler ou bann plonzer  
Ti atas enn  gro tilapia sale  
Dan lamson Antwann ki ti kwar li ti  
May enn gro poson.  
KLEOPAT  
Viv sa lepok la! Mo ti sikann li,  
Fer li sap lor kal; answit kares li,  
Fer li revinn kalm; gramaten boner  
Mo ti dop li bien e ler li dormi,  
Mo ti tir so lenz, met mo lenz ar l i; 
Pran so gran lepe e fer koumadir  
Mwa ki vre Antwann.  
Enn mesaze rantre  
 Mesaz Italien!  
Plen mo latet vid ar zoli mesaz.  
MESAZE  
Madam, kouma pou dir sa?  
KLEOPAT  
 Ayo, bez!  
Antwann finn mor? E si sa to mesaz,  
Sovaz, to touy to larenn. Me si to  
Nouvel bon to pou gagn gro rekonpans;  
27 
 Anplis to gagn drwa anbras mo lame  
Ki gran -gran lerwa, kouma enn faver,  
Finn tous ar  zor lalev entimide.  
MESAZE  
Madam pa traka; Antwann foul korek!  
KLEOPAT  
To merit enn lot rekonpans an -nor 
Me si to pe zwe enn trik diplomat,  
Mo f onn tou to lor, vers dan to lagorz.  
MESAZE  
Madam, ekout mwa!  
KLEOPAT  
 To figir tray twa.  
Si to nouvel bon, enn sourir galan  
Ti pou exprim li. Si move nouvel  
Figir lanterman ti pou koz pli for.  
Me kan get to fas, pa konpran to rol.  
MESAZE  
Ekoute Madam!  
KLEO PAT 
Mo pe bien anvi fou twa enn kalot  
Me si to dir mwa mo Antwann vivan;  
Li bien; li ek Sezar de bon kamwad;  
Li pa prizonie dan lame Sezar,  
Lerla mo pou vers enn kaskad kado ‒  
Lor ek zoli perl – lor twa.  
MESAZE  
 Li foul bien!  
KLEOPAT  
Bravo!  
MESAZE  
 Bon kamwad Sezar.  
KLEOPAT  
  Sa ki bon!  
MESAZE  
Li ek Sezar finn vinn ankor pli pros.  
KLEOPAT  
To merit enn gran kado!  
MESAZE  
 Me selman...  
KLEOPAT  
Mo pa kontan ditou to ‘me selman’.  
‘Me selman’ ouver bann laport maler.  
Get sa! Devid to sak mofinn, lagign;  
Donn mo de zorey bon, move anvrak.  
Li bien e li foul kamwad ar Sezar;  
Anplis li lib.  
MESAZE  
Lib? Mazeste zame mo ti dir sa.  
Li finn atas lalians ar Oktavia.  
KLEOPATRA  
Ki lalians?  
 
28 
 MESAZE  
 Lalians pou mont lor lili.  
KLEOPAT  
Tini mwa Sharmian!  
MESAZE  
 Doula ek doulinn.  
KLEOPAT  
Verminn! Ala seki to merite!  
Li kalot mesaze  
MESAZE  
Mo zis enn fakter!  
KLEOPAT  
 Ki to dir, sovaz?  
Li rekalot li  
Deor! Sort divan  mwa avan mo ras  
To de lizie, fer twa vinn kokorong.  
Li trap mesaze par so seve, ris li agos, adrwat  
Mo fer fwet -fwet twa ar difil -barble;  
Bwiy twa dan dilo sale; frot pima  
Lor to dimal.  
MESAZE  
Mo zis enn mesaze;  
Mo pa enn agwa, ni enn pret dan tanp.  
KLEOP AT 
Dir mwa tousa fos; mo fer to boner.  
Boukou douk si to fer mwa sap lor kal;  
Fer mwa kontan e to pou gagn li bonn.  
MESAZE  
Vremem li finn marye ar Oktavia.  
KLEOPAT  
Verminn, aster to pou mor!  
Kleopat ti r enn kouto  
MESAZE  
 Bago bap!  
Madam mo pa responsab so maryaz.  
Mesaze galoupe, sorti  
SHARMIAN  
Kontrol ou koler; li pa responsab.  
Li inosan.  
KLEOPAT  
Lafoud pa get figir!  
Les dilo Nil aval bann piramid;  
Les zanimo domestik vinn serpan.  
Dir sa bourik la mo pe  apel li.  
Mem mo pe ara, mo pa pou mord li.  
SHARMIAN  
Li tro per pou revini.  
KLEOPAT  
 Al dir li  
Pa per.  
Kikenn sorti pou al sers mesaze la  
 Tansion Kleopat! Pa fane!  
Pa fer inosan pey pese koupab.  
29 
 Mesaze retourne  
Vinn la timisie! Ou travay onet  
Me move nouvel kre nouvo problem.  
Bon niouz kapav fer zoli sinema;  
Les move nouvel rod so prop zorey.  
MESAZE  
Mo fer mo devwar.  
KLEOPAT  
 Vremem li marye?  
Pa per pou reponn. Dir zis seki vre.  
MESAZE  
Wi. Wi, li finn vinn misie Oktavia.  
KLEOPAT  
To pa sanz koze? O male diksion!  
MESAZE  
Mo bizen koz vre.  
KLEOPAT  
 Enn tipti manti  
Ti pou fer leker to larenn ere  
Mem si dilo Nil nway later Lezip  
E serpan regne partou dan pei.  
To kapav ale! Mem si to ti enn  
Bote san parey, akoz to mesaz  
Mo trouv twa vilen. Donk, li finn marye?  
MESAZE  
Pardonn mwa Madam!  
KLEOPAT  
 Marye, pa marye?  
MESAZE  
Pa mal konpran mwa. Mo fer mo travay  
Dapre mo konsians. Pa mwa ki antor  
Si Antwann ek Oktavia finn marye.  
KLEOPAT  
Erer Antwann fer finn sal to personn;  
Twa to pa move, to mesaz antor.  
Lartik depi Rom ki to finn sarye  
Tro lour pou mo nam; gard li dan godam  
Ziska li touy twa.  
Mesaze sorti  
SHARMIAN  
 Mazeste! Pasians!  
KLEOPAT  
Akoz mo admir Mark Antwann, Sezar  
Gard mwa dan enn zwen.  
SHARMIAN  
 Ou ena rezon.  
KLEOPAT  
Aksion, reaksion. Aster ki pou fer? 
Mo lipie pe tranble. Iras! Sharmian!  
Alexas rann mwa enn bien g ran servis:  
Al dir fatra la donn tou detayman  
Lor Madam Antwann, samem Oktavia.  
Mo’le konn tou: so tre, so laz. Tou! Tou!  
30 
 Kouler so seve. Vit vinn dir mwa tou.  
Alexas sorti  
Mo pa bizen li! Mo pe koz manti.  
Veritab rachas! Non! Non! Non! Pa vre!  
Limem mo er o, mo gran konkeran.  
(Ar Mardian ) Al dir Alexas mo anvi kone  
Sipa Oktavia li ot ousa kourt.  
Konsol mwa Sharmian! Non, pa koz ar mwa.  
Amenn mwa dan mo lasam.  
Zot tou sorti  
AK 2 SEN N 6 
Dan Itali; pre kot Misena  
Tanbour, tronpet: Ponpe ek Menas rant par enn l aport; Sezar, Lepidous, Antwann, Enobarbous, Mesenas ek 
Agripa rant par enn lot laport. Larme Romen pe swiv zot.  
PONPE  
Sak larme ena so lo prizonie;  
Anou parlmante avan krwaz lepe . 
SEZAR  
Li meyer ki nou diskite avan;  
Akoz sa nou finn avoy anekri  
Propozisio n kler enn trete lape.  
Li pou preferab ki bann zenn solda  
Retourn zot lakaz san tro zavari.  
PONPE  
Zot trwa zot bann gran lider dan lanpir,  
Proteze bondie. Kifer nou lager?  
Kifer finn ena enn konspirasion,  
Asasinasion, batay Filipi?  
Parski nou pei bizen vre  lider.  
Mo papa finn konn gran imiliasion;  
Mo finn organiz enn laflot robis  
Pou lav so loner.  
SEZAR  
 Mo bien konpran ou.  
ANTWANN  
Ponpe, pa kwar ou laflot fer nou per!  
Ater ou kone nou pli for ki ou.  
PONPE  
Ater ou finn pran later mo papa  
Me pa fer nanye. Mo  les lokater  
Vinn propriyeter.  
LEPIDOUS  
 Bliye lepase!  
Eski ou dakor ar propozision  
Dan trete lape?  
SEZAR  
 Sa ki enportan.  
ANTWANN  
Pa pe sipliye! Get ou lentere.  
SEZAR  
Kan nou tro gourman, kapav perdi tou.  
PONPE  
Mo gagn kontrol lor Sisil ek Sardegn;  
31 
 Anreto ur mo bizen konbat pirat,  
Garanti kargezon manze pou Rom.  
Si mo aksepte, lager vinn lape;  
Nou anter ansam tou ostilite.  
SEZAR, ANTWANN EK LEPIDOUS  
Samem kondision pou lape dirab.  
PONPE  
Mo ti vinn isi pou dir mo dakor  
Me koze Antwann finn fer mwa sape.  
Pa m o labitid bat mo prop tanbour!  
Ou bizen kone kan ti’ena konfli  
Ant Sezar ek ou frer ou pov mama  
Ti vinn rod sekirite dan Sisil  
E personelman mo ti okip li.  
ANTWANN  
Mo bien okouran tou seki ou’nn fer  
Pou ed mo mama. Mo dir ou mersi,  
E ankor mersi.  
PONPE  
  Ou enn dimoun nob.  
Nou kas pognedme.  
Zot kas pognedme  
 Mo pa ti atann  
Pou zwenn ou isi.  
ANTWANN  
 Mo lavi ti dous.  
Grasa ou mo finn oblize sanz baz,  
Sanz mouy az, vinn isi. Meyer koumsa!  
SEZAR  
Ou finn bien sanze depi dernie fwa  
Ki nou finn zwenn.  
PONPE  
 Difis il pou mo dir  
Ki dees lasans finn met lor mo fas  
Me mo kapav dir ki zame, zame  
Li pou reysi rant dan mo lestoma  
Pou fer mo leker vinn so prizonie.  
LEPIDOUS  
Enn bon koumansman!  
PONPE  
 Ou ena rezon.  
Bizen met tou lor papie e signe.  
SEZAR  
Mo pe okip sa.  
PONPE  
Avan separe, sakenn donn enn fet.  
Ki pou koumanse?  
ANTWANN  
 Mo envit zot tou.  
PONPE  
Non, Antwann! Avan, nou tir lakourtpay.  
Premie ou dernie, lakw izinn Lezip  
Pou kas pake. Nou tann dir Zil Sezar  
32 
 Ti vinn gro telman manze Ezipsien  
Fer li vinn gourman.  
ANTWA NN 
 Ekzazerasion!  
PONPE  
Pa mal konpran mwa.  
ANTWANN  
 Be koz parol prop!  
PONPE  
Mo pe dir seki lezot finn dir mwa ...  
ENOBARBOUS  
Meyer nou tourn paz. 
PONPE  
 Mo konn twa, solda.  
Kimanier monwar?  
ENOBARBOUS  
 Foul korek babou.  
Bizen fit misie! Ena kat banke.  
PONPE 
Nou kaspognedme. Ou enn gran solda  
Ki mo admire. Mo pa ayir ou.  
ENOBARBOUS  
Mo pa kontan ou me mo oblize  
Rekonet san dir laverite net  
Ki ou’ enn gran dimoun.  
PONPE  
 Kontan koz kri -kri! 
Mo bien apresie. Mo envit zot tou  
Vinn lor mo bato.  
SEZAR, ANTWANN, L EPIDOUS  
Montre nou sime.  
PONPE  
 Swiv mwa zot tou!  
Zot tou sorti apart Enobarbous ek Menas  
MENAS  
(Li koz ar limem ) Ponpe, to papa zame ti pou ak septe sa trete la. ( ar Enobarbous ) Nou finn deza zwenn, pa 
vre?  
ENOBARBOUS  
Lor lamer mo sir.  
MENAS  
Samem.  
ENOBARB OUS  
Ou enn bon maren.  
MENAS  
Ou enn bon solda.  
ENOBARBOUS  
Mo dir dibien nenport kisannla ki dir dibien lor mwa malgre ki pa kapav niye ki mo enn zwer lor later.  
MENAS  
E mwa mo enn zwer lor lamer.  
ENOBARBOUS  
Ou kapav refiz aksepte pou ou prop sekirite me mo dir ou enn gran voler lor lamer.  
MENAS  
Kouma ou ou enn gran voler lor later.  
33 
 ENOBARBOUS  
Mwa mo dir sa fos sa. Me donn mwa ou lame. Si nou li zie ti ena pouvwar zot ti pou aret de voler ki pe 
fraternize.  
MENAS  
Figir onet mem si lame ketren.  
ENOBARBOUS  
Me ou bizen dakor ar mwa: pa ena zoli fam ar enn fas vre.  
MENAS  
Pa manti. Zot koken leker zom.  
ENOBARBOUS  
Nou finn vinn isi pou lager.  
MENAS  
Me Po npe, mo bien sagren, finn prefer tamasa e li pe rat so sans.  
ENOBARBOUS  
Peyna kile ladan.  
MENAS  
Dakor. ... Nou pa ti  kwar Mark Antwann ti pou prezan. Li finn marye ar Kleopat?  
ENOBARBOUS  
Ser Sezar apel Oktavia.  
MENAS  
Wi, li ti fam Kayous Marselous.  
ENOBARBOUS  
Aster li fam Markous Antinious.  
MENAS  
Vremem?  
ENOBARBOUS  
Pa manti ditou.  
MENAS  
Donk desten Sezar ek Mark Antwann  amare ar mem lakord pou toultan.  
ENOBARBOUS  
Si mo ti Pannchang, zame mo pa ti pou dir sa.  
MENAS  
Koumadir maryaz larezon k ot lamour absan.  
ENOBARBOUS  
Samem. Get bien. Ou pou trouve ki mem lakord ki sipoze atas zot ansam pou servi pou pandi zot. Oktavia 
enn dimoun frwa, relizie ek pa sosiab ditou.  
MENAS  
Fam ideal!  
ENOBARBOUS  
Pa pou Antwann. Marke, garde, bien vit li pou fen so meni Ezipsien. Lerla soupir Oktavia pou alim dife Sezar 
e kouma mo fek dir: seki sipoze amenn lakorite pou alim laflam separasion. An twann pa pou bliye so 
afeksion. Maryaz politik pa pou tini lontan.  
MENAS  
Inevitab. Nou’al abor, matlo! Nou bwar enn lasa nte. 
ENOBARBOUS  
Avek plezir. Lezip finn donn mwa bon lantrennman.  
MENAS  
Oke!  
Zot sorti  
 
 
 
34 
 AK 2 SENN 7  
Abor bato Ponpe  
Lamizik pe zwe; de trwa serviter pe sarye plato ver ek gajak  
SERVITER 1  
Ena detrwa isi zot koumadir bann pie ar rasinn andeor later. Enn ti divan soufle, zot bez par fes.  
SERVITER 2  
Lepidous anba lamer.  
SERVITER 1  
Finn fer li bwar lamar dan ver restan.  
SERVITER 2  
Zot zwe gij i-giji kouma zanfan. Ler ariv so tour li kriye ‘bas’ e rekoumans bwar.  
SEVITER 1  
E sa deklans enn gran dispit ant li ek b on manier.  
SERVITER 2  
Ala ki arive kan met gonaz dan plas enportan. Donn mwa enn baton voun ki pa vo nanye anplas enn lans tro 
lour pou  mo leve.  
SERVITER 1  
Enn lom ki asiz lor gran fotey me ki pa vo enn merd, li parey kouma enn trou san lizie lor figir enn  dimoun. 
Li’nn defigire.  
Son tronpet. Sezar, Antwann, Ponpe, Lepidous, Agripa, Mesenas, Enobarbous, Menas; bann kapitenn larme 
ek enn b oy swiv zot.  
ANTWANN  
(Ar Sezar ) Dan Lezip ena enn extra sistem  
Pou mizir nivo dilo dan flev Nil.  
Sipa li ot ousa sipa li ba 
Fer zot kone sipa pou’ena faminn  
Ousa labondans; kan bizen seme  
Pou gagn bon rannman.  
LEPIDOUS  
 Ena drrrol sherpan.  
ANTWANN  
Wi, Lepi dous.  
LEPIDOUS  
Bann serpan Lejuup zot grandi dan labou ar shaleur sholeuy, parey kouma so krrkoukojule...  
ANTWANN  
Wi, Lepidous.  
PONPE  
Asize Lepidous. Nou lev nou ver.  
Zot asize e kontinie bwar  
LEPIDOUS  
Mo pa trroo fiiit zordi me ze ne kul pa parad.  
ENOBARB OUS  
Ziska soulezon sarye twa ale.  
LEPIDOUS  
Mo’nn tann dir ki purrramud lu maru zolu. Sertennman osu.  
MENAS  
(Ar Ponpe ) Sef mo kapav koz ar ou?  
PONPE  
(Ar Menas )  Ki zafer?  
MENAS  
(Dan zorey Ponpe) Vinn ar mwa deor. Li enportan.  
PONPE  
(Ar Menas ) Enn timama. – To ver tro plen, Lepidous.  
35 
 LEPIDOUS  
Dur mwa ttouuu lor krkrkoudule.  
ANTWANN  
Enn krokodil li kouma enn krokodil; form e nn krokodil; grander enn krokodil; kouler enn krokodil; li manz 
manze krokodil e kan li mor li reenkarne.  
LEPIDOUS  
So kouleur?  
ANTWANN  
Kouma mo’nn dir ou, so kouler li kouler krokodil.  
LEPIDOUS  
So larrrm?  
ANTWANN  
Mouye. Larm krokodil bien mouye.  
SEZAR  
To kwar li pou satisfe ar sa bann detay la?  
ANTWANN  
Kot li ete, li pou manz tou boul.  
Menas remirmir dan zorey Ponpe  
PONPE  
(Ar Menas ) Aret fat ig latet! Fer seki mo dir. – Kot koup mo finn dimande?  
MENAS  
(Ar Ponpe ) Ou kone zame mo finn les ou tobe. Silvouple, leve, swiv mwa.  
PONPE  
(Ar Menas ) Mo kwar to latet pa bon.  
Ponpe leve, li ek Menas al dan enn kwen pou koze  
Ki ena?  
MENAS  
Mo finn toultan lw ayal ek devoue.  
PONPE  
Mo kone, Menas. Kifer to dir sa? – He vouzot, tro boukou ver vid. Nou pa andey.  
ANTW ANN  
 Sabmouvan, Lepidous;  
Tansion to koule!  
Ponpe ek Menas pe koze dan zot kwen  
MENAS  
Eski ou anvi vinn lider lemonn?  
PONPE  
Kifer to dir sa?  
MENAS  
Mo repete. Ou’le diriz lemonn?  
PONPE  
Kouma pou fer sa?  
MENAS  
 Mo enn ti dimoun  
Me mo kapav donn ou pouvwar total.  
PONPE  
Komie to finn bwar?  
MENAS  
 Mo pa tous lalkol.  
Si ou ena volonte politik  
Ou kapav vinn sef later ek lamer.  
PONPE  
Ki manier?  
36 
 MENAS  
 Trwa lide r lanpir Romen  
Abor ou bato. Les mo larg amar,  
Nou al dan otmer, tom lor zot antret,  
Trans zot lagorz. Tou pouvwar vinn pou ou.  
PONPE  
To ti bizen fer sa san koz ar mwa.  
Mo ti pou apresie li anprive  
San gat mo repitasion patrisien.  
Ale, al amize!  
Ponpe reto urn dan fet.  
MENAS  
(Koz ar limem ) Baap! Bas! Ase swiv to soley kousan.  
Kan nou pa kapav chombo nou lasans,  
Nou tas dan nahi.  
PONPE  
 Chinnchinn Lepidous!  
ANTWANN  
Amenn li ater. Mwa mo pran so tost.  
ENOBARBOUS  
Lev to ver Menas!  
Zot pe bwar  
MENAS  
 Pa manti ma yfrenn!  
PONPE  
Ranpli ziska koup deborde.  
ENOBARBOUS  
Sa zom!  
Li montre enn serviter  ki pe sarye Lepidous lor so zepol  
MENAS  
Kifer?  
ENOBARBOUS  
 So zepol pe tini enn tier  
Lanpir Romen. Sa zom; enn mari zom.  
MENAS  
Savedir enn tier net anba lamer.  
Si nway de ti er la, lerla tou korek.  
ENOBARBOUS  
Bwar do ta. Ferfout ar tou bann nenport.  
MENAS  
Rayto!  
PONPE  
 Ki to dir? Kouma dan Lezip?  
ANTWANN  
Pe koste Ponpe. Ouver enn barik!  
Lev nou ver pou bwar lasante Sezar.  
SEZAR  
Mo pas. Ase bwar.  
ANTWANN  
 Nou tet ar letan.  
SEZA R 
Non Antwann, nou bizen kontrol letan.  
Mo prefer fer roja pandan kat zour  
37 
 Ki bwar otan dan enn zour.  
ENOBARBOUS  
 (Ar Antwann ) Mark Antwann,  
Nou nacho tamasajalsawala?  
PONPE  
Mwa mo foul dakor.  
ANTWANN  
 Anou trap lame  
E les nektar Bakis anvlop nou nam  
Ziska  bliye tou.  
ENOBARBOUS  
 Ale, trap lame!  
Eklat nou tenpan ar lamizik for;  
Enn t ilom pou sante; zot tou fer ker  
E falepa per dilat zot poumon.  
Les mo dres papie.  
Lamizik pe zwe e Enobarbous organiz zot tamasa  
Sante par ti garson  
TI GARSON  
Bakis bondie larake r 
Beni barik laliker;  
Pa per, pa per soul nou nam  
Ziska tannda vinn garram.  
ZOT TOU  
  Donn mwa de boutey bay Kedou;  
  Donn mwa de boutey.  
  Donn mwa de boutey bay Kedou;  
  Donn mwa de boutey.  
SEZAR  
Ase amize. Bonswar toudimoun.  
Antwann, nw’al ater. Sitiasi on tro grav  
Pou perdi letan. Nou’nn gagn konpran tou!  
Enobarbous pe balot -balote;  
Momem mo lalang enpe amare;  
Lalkol fer nou tou vinn kouma zokris.  
Anou separe!  
PONPE  
 Mo’anvi teste ou  
Kapasite bwar.  
ANTWANN  
 Wi, kan ou pare.  
PONPE  
Ou finn konfiske lakaz m o papa  
Me nou bliye sa. Nou torsenn aster.  
ENOBARBOUS  
Tansion tonbe!  
Zot tou sorti apart Enobarbous ek Menas  
Menas, nou res abor.  
MENAS  
Nou’al dan mo kabinn. Nou dir Varouna  
Ar tronpet, tanbour, salam, orevwar.  
Tronpet ek tanbour  
 
38 
 ENOBARBOUS  
Avoy manier fe rfout!  
Li avoy so sapo dan ler.  
MENAS  
 Nou chal, dalon!  
Zot tou sorti  
AK 3 SENN 1  
Enn laplenn dan Siria  
Lantre triyonfal Vantidious, Silious, ofisie ek solda Romen; divan zot pe sarye lekor Pakorous.  
VANTIDIOUS  
Bondie mersi! Bann Parsia anderout  
E nou finn  reysi vanz lamor Krasous.  
O lerwa Parsia, mo sagren pou twa:  
To garson Pakorous finn pey bien ser  
Lamor Markous Krasous.  
SILIOUS  
 Nob Vantidious!  
Tank to lepe so ar disan Parsian  
Fons lor zot larme ki pe ganase,  
Tay-tay zot ziska to fini zot net.  
Lerla Gr an Antwann pou rekonpans twa  
Ar loner ek prest iz. 
VANTIDIOUS  
 Silious, Silious  
Mo finn ase fer. Enn sibordone  
Bizen konn chombo, tansion so lider  
Koumans mefie li. Tro boukou sikse  
Dan labsans lider kapav sem mefians,  
Amenn doutans dan lespri kapitenn.  
Parfwa enn defet permet sibaltern  
Gard enn bon plas dan leker so patron;  
Tro boukou sikse nouri zalouzi.  
Akoz sa preferab pa sey fer tro.  
La poulemoman Antwann kontan mwa  
Me si mo tro vayan li kapav kwar  
Mo pe rod so plas.  
SILIOUS  
 Vantidious to pa  
Zis enn gr an solda; me to osi enn  
Bien fen diplomat. K i to pou dir li?  
VANTIDIOUS  
Mo pou dir Antwann ki se so lespri  
Ki diriz nou zom e nou laviktwar  
Se rezilta so plan ek stratezi.  
Grasa li nou finn donn bann zans Parsia  
Enn bon bate bef.  
SILIOUS  
 Kot li ete la?  
VANTIDIOUS  
Li pe al Atenn. Nou pe al zwenn li,  
Vites nou kapav, pou donn li tou niouz  
Lor viktwar so larme. - Anavan, mars!  
Zot sorti  
39 
 AK 3 SENN 2  
Dan Rom  
Agripa rant par enn laport; Enobarbous par enn lot  
AGRIPA  
Eski de bofrer finn dir orevwar?  
ENOBARBOUS  
Problem ar Ponpe finn fini regle.  
Aster trwa lider pe dres tou papie.  
Oktavia sagren pou kit Rom ale;  
Sezar tris; Lepidous kouma zenes  
Amoure ousa vieyes geldebwa.  
AGRIPA  
Lepidous, sa zom!  
ENOBARBOUS  
 Li kontan Sezar.  
AGRIPA  
Li kontan Antwann.  
ENOBARBOUS  
 Sezar enn bondie.  
AGRIPA  
Antwann ‘si pa rey. 
ENOBARBOUS  
 Sezar sanparey!  
AGRIPA  
Antwann plis meyeur.  
ENOBARBOUS  
 Grander Sezar li  
Dan so nom ‘Sezar’.  
AGRIPA  
 Li finn vinn exper  
Lor pas siro lor Sezar ek Antwann.  
ENOBARBOUS  
Kan pe pas siro, lalang vinn pli lo ng 
Ki kravat afler. Poet gagn taksion  
Pou trouv expresion plis dekoratif  
Ki plim Lepidous. Antwann ek Sezar  
Mo kwar gagn onte telman Lepidous  
Ekzazere ler li pe pas bagou.  
AGRIPA  
Li nob ek onet.  
ENOBARBOUS  
 Net kouma mous ver.  
Tann son tronpet andeor lasen n 
Bon, mo bizen chal. Orevwar matlo!  
AGRIPA  
Bonnsans e bonnrout valere solda.  
Sezar, Antwann, Lepidous ek Oktavia rantre  
ANTWANN  
Finn ariv ler!  
SEZAR  
 Ou pe pran enn parti  
Mo lavi sheri. Pa fer li mizer.  
Oktavia mo finn donn paroldoner  
40 
 Ki to pou onor loner  nou f ami.  
Mo sir mo parol pa pou gagn latet.  
Mark Antwann, mo sir mo ser, Oktavia,  
Pou kontinie grandi nou lamitie.  
Fale ki zame li vinn enn rafal  
Ki kraz zarden lape ek armoni.  
ANTWANN  
Mo promet ou, sa pa pou arive.  
Anou avanse, leker kler san fot.  
Les n ou separe.  
SEZAR  
 Orevwar mo ser.  
Bondie beni twa!  
OKTAVIA  
 Mo pou bien mank twa.  
SEZAR  
Pa plore, mo ser.  
Oktavia koz dan zorey so frer  
ANTWANN  
Li telman emosione so parol  
Pa pe kapav dir panse so leker.  
Kouma lakord red lor enn presipis.  
Veritab lamour!  
ENOB ARBOUS  
(Ar Agripa ) Sezar pou plore?  
AGRIPA  
(Ar Enobarbous ) So figir bien pal.  
ENOBARBOUS  
(Ar Agripa ) Vre zom, pa vre zom?  
AGRIPA  
 (Ar Enobarbous ) Antwann ti plore,  
Kriye -plore ler get kadav Sezar;  
Li ti replore ler li dekouver  
Kadav Broutous pourtan ti so ennmi.  
ENOBARBOUS  
(Ar Agripa ) Sirman li ti anrime sa zour la.  
SEZAR  
Kwar mwa Oktavia, mo pa pou bliye.  
ANTWANN  
Sezar, nou zwenn, nou separe koumsa.  
Zot fer akolad  
LEPIDOUS  
Mo dimann tou bann zetwal dan lesiel  
Ekler zot sime.  
SEZAR  
 Salam Oktavia!  
Li anb ras so ser  
ANTWANN  
Nou va zwenn kan nou va zwenn!  
Lamizik militer.  
Zot sorti angroup separe  
 
41 
 AK 3 SENN 3  
Dan Alexandri, dan pale Kleopat  
Kleopat, Sharmian, Iras ek Alexas rantre  
KLEOPAT  
Kot li?  
ALEXAS  
 Li per, pe kasiet.  
KLEOPAT  
  Fatra la!  
Mesaze talerla revini  
Vinn la ti misie!  
ALEXAS  
 Tansion mazeste.  
Mem lerwa Erod ti per pou get ou  
Kan ou moud ti fay.  
KLEOPAT  
 Mo’le so latet.  
Latet so’r pa Erod. Zis mo Antwann  
Kapav donn mwa sa. Me li nepli la.  
Vinn la monwar.  
MESAZE  
 Wi, mo gran Mazeste.  
KLEOP AT 
Eski to finn get Oktavia depre?  
MESAZE  
Wi, Terer Mazeste.  
KLEOPAT  
 Kotsa?  
MESAZE  
  Dan Rom.  
Mo ti pre ar li. Li ti ant so frer  
Ek Mark Antwann.  
KLEOPAT  
Li gran kouma mwa?  
MESAZE  
Non. Pli kourt ki ou.  
KLEOPAT  
So lavwa? So lavwa persan ou bas?  
MESAZE  
Mo finn tann  li koze. Lavwa bien bas.  
KLEOPAT  
Unhun! Bien vit Antwann pou plen ar li.  
SHARMIAN  
Bengker sek, li pou vit trouv li bien rann.  
KLEOPAT  
Foul dakor ar twa. Enn ti kalite  
Ar lavwa lamok. So bataz? Dir mwa.  
MESAZE  
Mars kouma ranpe; dibout ko uma gon;  
Li enn mor -vivan; enn blok bazaltik.  
KLEOPAT  
Vre?  
 
42 
 MESAZE  
 Mo pa kaylous, madam. Mo koz vre.  
SHARMIAN  
Nou tou nou konn sa.  
KLEOPAT  
 Mo dakor Sharmian.  
Ki laz apepre?  
MESAZE  
 So deziem maryaz.  
KLEOPAT  
So deziem maryaz. To’nn tann sa Sharmian?  
MESAZE  
Ki so laz? Mal -mal li ena trant an.  
KLEOPAT  
So figir? Li efile ousa ron.  
MESAZE  
Vadire plennlinn.  
KLEOPAT  
 Bann figir plennlinn  
Zot lespri lalo. Kouler so seve?  
MESAZE  
Seve ordiner lor latet san fron.  
KLEOPAT  
Pran sa kado la. Bliye lepase.  
Prepar twa pou al livre mo bann l et 
Ki anpreparasion.  
Mesaze sorti  
SHARMIAN  
 Li bien korek.  
KLEOPAT  
Enn dimoun konfians. Mo bien sagren mo  
Ti britaliz li.  
SHARMIAN  
 Nou bizen tourn paz.  
Zot sorti  
AK 3 SENN 4  
Kartie zeneral Antwann dan Atenn  
Antwann ek Oktavia rantre  
ANTWANN  
Non, pa zis sa . Pa zis sa Oktavia.  
Si ti zis sa, ti kapav pas lor la.  
Pas lor la. Pas lor enn pake zafer.  
Li’nn desid deklar lager kont Ponpe;  
Fer so testaman e rann li piblik  
San okenn mansion valab lor Antwann.  
Kan li enposib evit mo koze,  
Detrwa mo sek -sek, detrwa ti  detay,  
Se tou ki sorti dan labous to frer.  
Li fer koumadir mo zis enn nenport,  
Pa merit nanye.  
OKTAVIA  
 Ayo mo Antwann,  
Pa bizen to kwar sa bann palab la;  
43 
 Si to kwar li vre, pa pran sa tro kont.  
Si zot de lager, leker Okt avia 
Pou vers larm disan. E mo lap riyer  
Pou mok mo parol. Ant zot de nenport  
Kisannla gagne, mwa ki gro perdan.  
Ant zot de peyna okenn via media.  
ANTWANN  
Mo bon Oktavia, donn soutien seki  
Plis merit lamour. San loner lavi  
Pa vo lapenn viv. Prefer perdi twa  
Ki viv san loner. Mo dakor ar twa  
Ki to al get li, ki to koz ar li.  
Antretan mo pou prepar mo larme  
Pou enn gran lager ki pou fer bliye  
Toulezot explwa. Ale mo gate.  
Fer seki bizen dapre to lespri.  
OKTAVIA  
Mersi mo mari. Mo’espere bondie  
Donn enn fam feb-feb lafors neseser  
Pou met de kont rer dan enn linite.  
Lager ant zot de pou desir lemonn  
Ki bizen disan pou kol de bout la.  
ANTWANN  
Falepa to per pou blam responsab;  
To lamour bizen mars ar dimoun drwat.  
Prepar to depar. Pa bizen tike  
Lor depans neseser pou to konfor  
Ek to sekirite.  
Zot sor ti 
AK 3 SENN 5  
Dan Atenn  
Enobarbous ek Eros zwenn  
ENOBARBOUS  
Ki nouvel mo dalon Eros?  
EROS  
Bizar, bizar. Tou bizar.  
ENOBABOUS  
Ki zafer?  
EROS  
Sezar ek Lepidous finn deklar lager kont Ponpe.  
ENOBARBOUS  
Nouvel rasi  sa! Ki deroulman lager?  
EROS  
Sezar, apre ki li finn bien mont dadak lor Lepidous, dir ki zot pa kapav partaz pouvwar, ki kontribision 
Lepidous enn bagatel.  Anplis li akiz so partner pou bann let ki li ti ekrir Ponpe dan lepase; lor baz sa 
akizasion la li  finn fer aret li. Enn -tier pouvwar dan lazol , pe atann ki lamor liber li.  
ENOBARBOUS  
Savedir lanpir ena de lagel  
E finalman enn pou manz lotla la.  
Kot Antwann?  
EROS  
Laba, pe sap lor kal brit.  
Tanzantan li dir, ‘Kouyon Lepidous!’  
44 
 E li araze ki enn so prop zom  
Finn touy Ponpe. Si li gagn li, li pou  
Sot so likou.  
ENOBARBOUS  
 Kot nou laflot ete?  
EROS  
Direksion Itali. He! Mo’nn bliye  
Enn zafer serye. Patron pe rod ou.  
ENOBARBOUS  
Amenn mwa kot li.  
Zot sorti  
AK 3 SENN 6  
Dan Rom  
Agripa, Mesenas ek Sezar rantre  
SEZAR  
Movi ar nou prestiz ek dinite,  
Ala ki li f er dan Alexandri:  
Dan gran plas piblik, lor enn podiom ris  
Li ek Kleopat asiz lor de tron  
Fer ar lor masif; e kot zot lipie  
Zot met Sezaryon, garson Zil Sezar  
Ek lezot batar, bann fri kont sezon  
Zot le spri visie. Lerla Mark Antwann  
Donn ofisielman tit lare nn Lezip  
So metres malang. Anplis li fer li  
Vinn larenn absoli Siri, Lidi  
Ek Sip.  
MESENAS  
 Kisa? Li fer sa anpiblik?  
SEZAR  
Pa fini. Li fer enn proklamasion  
Ki so bann batar pou gagn tit spesial  
“Plis lerwa ki lerwa.” Ti Alexann  
Pou regn lor Media, Parsia, Armenia;  
Tolemi gagn pouvwar absoli lor  
Siria ek Sisilia ek Fenisia.  
Kleopat limem dan vetman Izis  
Paret anpiblik – souvan li fer sa –  
Pou resevwar bann dimoun distenge.  
Mo finn aprann sa.  
MESE NAS 
 Bizen enform Rom!  
AGRIPA  
Deza bann Romen finn bien plen a r li. 
Mo sir sa pou fer so lakot bese.  
SEZAR  
Lepep okouran so akizasion.  
AGRIPA  
Ki akizasion?  
SEZAR  
 Mo pa rekonet  
So kontribision dan laviktwar kont  
Ponpe; ki mo finn tor dibien Ponpe;  
45 
 Ki mo pa finn rann lamone prete;  
Ki mo finn koken dibien pou lezot.  
AGRIPA  
Bizen fann ar li!  
SEZAR  
 Mo finn okip sa.  
Mo’nn avoy enn let kot mo finn dir li  
Ki ti neseser ranvers Lepidous  
Ki ti pe abiz pouvwar ti donn li;  
Ki mo dakor partaz ar li si li  
Dakor pou p artaz ar mwa laviktwar  
Dan Armenia ek lezot rwayom ‘si.  
MESENAS  
Li pa pou manz sa.  
SEZAR  
 Mo’si mo dir niet.  
Oktavia ek so laswit rantre  
OKTAVIA  
Bonzour Sezar! Frer ek Senier, bonzour.  
SEZAR  
Ser abandone! Mo ser maltrete?  
OKTAVIA  
Mo pa maltrete, ni abandon e. 
SEZAR  
Explik mwa kifer to finn vinn isi  
Kouma’nn pov nenport.  Pa kouma mo ser.  
Ousa fam Antwann. Fam Antwann bizen  
Enn larme konple pou akonpagn li.  
Tapaz bann seval depi bien -bien lwen  
Ti bizen tande avan zot paret.  
Bann pie de kote ti bizen sarze  
Ar dimoun kirye ki pe rod enn yam  
Bote Oktavia. Lapousier sime  
Ler z ot pe pase ti oblize mont  
Lao dan lesiel. Me ki mo trouve?  
Mo ser retourne kouma enn servant  
E mo pa’nn gagn drwa montre mo lamour –  
Lamour tro diskre pa konn landime.  
Ti bizen ena komite -dakey 
Partou lor later kouma lor lamer  
Pou dir Oktavia “Bienveni da n Rom!”  
OKTAVIA  
Mwa ki finn swazir pou vinn zwenn mo frer  
Dan sa manier la. Ler mo Mark Antwann  
Gagn lenformasion lor preparasion  
Lager kont li, mwa ki finn sipliy li  
Les mo vinn dan Rom pou amenn lape.  
SEZAR  
San ezitasion li finn aksepte  
Pou ki li kapav p ratik so debos.  
OKTAVIA  
Pa koz koumsa!  
 
46 
 SEZAR  
 Mo konn ekzakteman  
Tou seki li fer, tou seki li dir.  
Kot li ete la?  
OKTAVIA  
 Senier, dan Atenn.  
SEZAR  
Non, non, non mo ser! Dan lebra fam la!  
Li’nn donn Kleopat, sa vie piten la,  
So prop souvrennte e ansam zot pe 
Fer lalians modi ar bann kriminel  
Pou detrir sivilizasion Lanpir.  
Veritab lalians bouyabes, do ta!  
OKTAVIA  
Ayo mo bondie! Leker desire  
Mo get de dimoun ki mo plis kontan  
Pe lager.  
SEZAR  
 Bienveni mo Oktavia.  
To bann let finn fer mwa tini -tini 
Pou ki mo gagn enn bon lizour, konpran  
Ditor finn fer twa, danze mo kote.  
Pa les negatif trouble to lespri.  
Ariv seki ariv, ena isi  
Enn larme kamwad ar zot batayon  
Ki pare pou donn zot lavi pou lav 
Imiliasion ki finn fer twa sibir.  
AGRIPA  
Bienveni madam!  
MESENAS  
 Bienveni madam!  
Tou dimoun dan Rom senpatiz ar ou;  
Zis enn enbesil kouma Mark Antwann  
Kapav maltret ou, donn so preferans  
Enn vilen laryaz; met tou so bann zom  
Dan lame piten ki vinn menas nou  
Sivilizasion ek sekirite.  
OKTAVIA  
Eski tousa vre?  
SEZAR  
 Pa manti  ditou.  
Pran pasians mo ser. Mo fer enn promes  
Pou ranz so kari.  
Zot tou sorti  
AK 3 SENN 7  
Dan Aktiom  
Kleopat ek Enobarbous rantre  
KLEOPAT  
Mo pou fann ar twa. To pa pou sape.  
ENOBAR BOUS  
Dir mwa kifer zoli madam. Dir mwa.  
KLEOPAT  
To pe dir partou, enn fam p a so plas  
47 
 Dan enn sandbatay.  
ENOBARBOUS  
 Mo peyna rezon?  
KLEOPAT  
Mem si pa finn deklar lager kont nou  
Sa pa vedir ki nou bizen absan.  
ENOBARBOUS  
(Ar limem ) Mo bien anvi dir ki si me t ansam  
Seval ek ziman, katastrof mo sir:  
Solda lor seval, seval lor ziman;  
Nou perdi lager.  
KLEOPAT  
 Koze, silansie!  
ENOBARBOUS  
Get sa mazeste. Mazinn Mark Antwann.  
Olie pans lager, so lespri -leker  
Pou pans lot zafer. Deza bann Romen  
Pe boufonn Antwann. Zot pe dir for -for 
Ki enn pov enik ek detrwa servant  
Pe diriz lager.  
KLEOPAT  
 Mo modi zot tou  
Ki pe koz kont nou. Sef pei Lezip  
Bizen anpersonn prezan dan lager.  
Pa perdi letan! Mo’nn pran desizion.  
Antwann ek Kanidious rantre  
ENOBARBOUS  
Mo pa pou  dir plis. Ala anperer!  
ANTWANN  
Drol sa Kanidious. Get ar ki vites  
Zot finn fini rant  dan paraz Aktiom.  
To’nn tann sa gate?  
KLEOPAT  
 Zis foupamalis  
Ki gagn sok aprann vites deplasman  
Zot prop adverser.  
ANTWANN  
 Bravo Kleopat!  
Enn remark extra ki zis enn gr an saz  
Kapav fer pou kritik bann faner dal.  
Kanidious, mo finn deside pou manz  
Ar Sez ar lor lamer?  
KLEOPAT  
 Mo’nn bien tande?  
KANIDIOUS  
Kapav kone kifer?  
ANTWANN  
 Li’nn chalenj mwa!  
ENOBARBOUS  
Parey kouma ou finn chalenj Sezar  
Vinn lager ar ou konba enn pou enn.  
KANIDIOUS  
Anplis ou ti’le lager diel la  
48 
 Dan mem plas kot Zil Sezar ti devier  
Ponpe. Sezar ti mepriz ou chalenj.  
Pa ti dan so lentere. Fer parey.  
ENOBARBOUS  
Ou laflot mari dan pens; ou maren  
Peyna lexperyans; ramase brit -brit;  
Laflot Sezar dirize, ekipe  
Par zom antrene, experimante;  
Bann bato kouma pwason dan dilo.  
Parkont ou bann ba to zot bien mastok.  
Pa rant dan so lak! Chalenj li ater.  
ANTWANN  
Dan lamer, mo dir.  
ENOBARBOUS  
 Antwann, gran senier,  
Pa zet perl dan park koson. Lor later  
Ou for e ou bann solda enbatab.  
Lor later, mo sir, ou balye karo.  
Lor lamer, marke -garde ou faypat.  
ANTWANN  
Dan lamer, pa lot.  
KLEOPAT  
 Mo donn twa swasant  
Bato ki pou fer Sezar kas pikan.  
ANTWANN  
Tou bato anplis mo pou fer brile.  
Bann meyer bato ar meyer matlo  
Nou se rvi foul -foul pou kas kot Sezar.  
Si sa pa marse lerla nou sifte  
Pou manz ar Sezar larme kont larme.  
Enn mesaze rantre  
Wi? 
MESAZE  
 Senier, larme Sezar kot laport.  
ANTWANN  
Kouma sa? Sa vites la? Enkrwayab!  
Kanidious, pran lidership mo larme;  
Mwa mo pou konba t li lor mo bato.  
Enn solda rantre  
Ki dernie nouvel?  
SOLDA  
 Senier Mark Antwann,  
Pa rod sikann lor dilo. Plans pouri  
Pou koul ou. Ou lavenir dan lepe.  
Les lezot zwe kanar. Antwann pli for  
Kan li pe dibout ferm lor later ferm.  
ANTWANN  
Balivern!  
Antwann, Kleopat ek Enobarbous sorti  
SOLDA  
 Mo kone mo’ena rezon.  
KANIDIOUS  
Mo kone monwar. Me nou z eneral  
49 
 Pa pe servi so lozik militer.  
Lider olie liid, li pe swiv deryer.  
Nou lider pe mars deryer deryer fam.  
SOLDA  
Ou, ou pe diriz larme lor later?  
KANIDIO US 
Wi! Vites Sezar extraordiner.  
SOLDA  
Li pe servi nouvo taktik lager.  
Li avoy bann ti group dan dir eksion  
Diferan. Bann espion dekouyone.  
KANIDIOUS  
Kisannla pe diriz larme Sezar?  
SOLDA  
Enn nome Torous.  
KANIDIOUS  
 Dife dan langka!  
Enn mesaze rantre  
MESAZE  
Anperer bizen Kanidious.  
KANIDIOUS  
Sak minit akous enn nouvo nouvel.  
Zot sorti  
AK 3 SENN 8  
Lor lapla z pre ar Aktiom  
Sezar, Torous ek larme Sezar rantre  
SEZAR  
Torous!  
TOROUS  
Senier?  
SEZAR  
Tini-tini, pa koumans fer lager.  
Atann ki nou finn rens li lor lamer.  
Get sa dokiman la. Swiv enstriksion.  
Li donn Torous enn dokiman  
Karpediyem! Lespri diriz lavi!  
Zot sorti  
AK 3 SENN 9  
Pre kot Aktiom  
Antwann ek Enobarbous rantre  
ANTWANN  
Plas nou eskadron lor sa kolinn la  
Kot nou kapav obzerv laflot ennmi.  
Zot sorti  
AK 3 SENN 10  
Pre kot Aktiom  
Dabor larme Kanidious pase; answit larme Torous pase dan direksion opoze. Apre  tann tapaz lager lor 
lamer. Tronpet. Enobarbous rantre  
ENOBARBOUS  
Ayo papa! Ayo mama! Bez! Bez!  
Laflot Ezipsien finn vir so deryer  
Ar so adverser. Pa kapav get sa!  
Skarous rantre  
50 
 SKAROUS  
Ayo mo bondie! Ki pe ariv nou?  
ENOBARBOUS  
Ki to problem, twa?  
SKAROU S 
 Enn tier liniver  
Finn tom dan dilo akoz enn kouyon.  
Nou finn dir baybay pei, kontinan.  
ENOBARBOUS  
Donn mwa bann dernie nouvel lor teren.  
SKAROUS  
Dan nou kan, patron, mofinn swiv lagign.  
Gran piten Lezip – bondie modi li – 
Zis kan lasans pe koumans riy a r nou,  
Vir so larz deryer, vadire enn vas  
Ki pe rod toro, les nou nway dan sek.  
ENOBARBOUS  
Ar mo de lizie, mo ti trouv tousa.  
Degouta n! Degoutan!  
SKAROUS  
 Ler li vang -vang  
Nob Antwann rwine par so sorselri,  
Kouma enn joukal latet finn gate,  
Nene dan deryer  femel ansaler,  
Li swiv so laryaz. Loner, dinite  
Aster pe pouri dan fon pit -latrinn.  
ENOBARBOUS  
Bez sa mo frer!  
Kanidious rantre  
KANIDIOUS  
Nou lafors naval finn tas dan brizan.  
Olie donn bon lekzanp, nou zeneral  
Fer nou galoup touni lame dan pos.  
ENOBARBOU S 
To pe larg li, pa vre? Soley finn tengn.  
SKAROUS  
Mo pe depoz zarm kot lipie Sezar.  
Enn pake lerwa finn fini fer sa.  
ENOB ARBOUS  
Pa kone kifer, malgre larezon  
Dir mwa lekontrer, mo’nn desid pou swiv  
Antwann so desten langra ek pagla.  
Zot sorti  
AK 3 SENN 11  
Lor lakot Lezip  
Antwann ek so laswit rantre  
ANTWANN  
Ayo! Later onte pou sarye mwa!  
Vinn koste ar mwa, mo bann kamarad.  
Antwann finn fini net; finn al dan tengn.  
Mo ena enn bato ranpli ar lor.  
Pran li. Partaze. Sov zot prop lavi;  
Fer lape ar Sezar.  
51 
 ZOT TOU  
 Abandonn ou?  
Sa zame!  
ANTWANN  
 Mo pa finn montre zot tou  
Pran sime kapon? Ale, mo bann frer.  
Lor nouvo larout mo bizen tousel.  
Pran bato trezor ankre dan lepor.  
Laont tourdi mwa. Pa bizen zot tris.  
Mo finn ekrir let pou dimann lezot  
Ed zot refer zot lavi  enn lot plas.  
Les mwa tousel pou fer fas mo desten.  
Non, non, non, zot bizen kit mwa aster;  
Fons drwat v er lepor pou enn lot lavi.  
Mersi vouzot! Adie! Adie!  
Apart Antwann, zot tou sorti. Li asiz anplas  
Kleopat rantre, antoure par Sharmian, Iras ek Eros  
EROS 
Madam al konsol li.  
IRAS  
Wi, mazeste, li bizen ou senpati.  
SHARMIAN  
Pa lot ki sa!  
KLEOPAT  
Ayo bondie! Mo pe tranble!  
ANTWANN  
Mo’nn fane! Mo’enn bef tonbe!  
EROS  
Get laba Senier.  
ANTWANN  
Sorti divan mwa!  
SHARMIAN  
Madam!  
IRAS  
Rwayal madam!  
EROS  
Mo senier!  
ANTWANN  
Boul finn devire. Dan premie lager  
Li ti enn joukal. E se mo lepe  
Ki ti pers Kasious; ki ti touy Broutous.  
Li pa ti lager; lezot ti bizen  
Fer louvraz pou li. Aster – preferab  
Tourn paz.  
KLEOPAT  
 Mo pe gagn febles. Tini mwa!  
EROS  
Larenn, mo senier, ole koz ar ou.  
IRAS  
Okip li madam. So lespri trouble;  
Li telman onte ki li’nn degout tou.  
KLEOPAT  
Tini mwa, anpes mwa tonbe. Ayo!  
52 
 EROS  
Gran e nob senier, get kouma li tris.  
Nou larenn pou mor si ou pa ed li.  
ANTWANN  
Kouma enn gopia, mo finn detrir net  
Mo r epitasion.  
EROS  
 Senier, get larenn.  
ANTWANN  
Mazeste Lezip, get ki ou finn fer  
Ar mo dinite. Aster ena zis  
Dezoner, laont dan mo lekzistans.  
KLEOPAT  
Ler mo ti gagn per mo pa ti kone  
Ki to pou swiv mwa.  
ANTWANN  
Mazeste Lezip, ou ti bien kone  
Ki mo leker ti amare ar ou  
Gouvernay bato; ki ou ti pou ris  
Mwa kot ou anvi. Si bizen swazir  
Ant ou ek bondi e, san ezitasion  
Mo ti pou swazir pou fer ou plezir.  
KLEOPAT  
To pou pardonn mwa?  
ANTWANN  
 Aster mo bizen  
Negosie lape; souse; fer sanblan;  
Desann kalson; pez nene bwar dilwil.  
Mwa ki ti abitie manz ar kolos,  
Dan lizie dimoun mo’nn vinn enn bobok.  
Ou ti bien kone ki mo ti vinn enn  
Prizonie lamour e ki mo ti pou  
Mars dapre ou lord.  
KLEOPAT  
 Pardonn mwa Antwann!  
ANTWANN  
Ayo, pa plore! To larm tro presie.  
Bliye lepase. Anbras mwa gate!  
Zot anbrase  
Nou get pli divan. Mo’nn fini avoy  
Profeser zanfan pou ki li diriz  
Bann negosiasion. Li finn retourne?  
Koko, leker lour! Nou fer enn ti fet.  
Enn bon koup diven, enn bon ti manze!  
Desten bien kone ki ler li tap for  
Lerlamem nou plis movi net ar li.  
Zot sorti  
AK 3 SENN 12  
Dan Lezip; dan kan Sezar  
Sezar, Agripa, Tid ias, Dolabela ek lezot rantre  
SEZAR  
Dir li rantre , sa emiser Antwann.  
To konn li?  
53 
 DOLABELA  
Sezar, li finn avoy so profeser.  
Samem pli gran prev ki li finn bankout.  
So an basader profeser lekol,  
Li ki ti abitie deleg lerwa  
Pou reprezant li.  
Anbasader Antwann rantre  
SEZAR  
Vinn la. Koze!  
ANBASADER  
Antwann oblize avoy mwa isi,  
Mwa ki lontan ti zis enn gout dilo  
Dan so losean.  
SEZAR  
 Mo konpran. Koze!  
ANBASADER  
Antwann salie ou  e li dimann ou  
Permision pou viv dan pei Lezip;  
Si ou pa dakor, les li viv kouma  
Enn sitwayen ordiner dan Atenn.  
Sa reket Antwann. Larenn Kleopat  
Rekonet ou pouvwar. Pou so zanfan  
Li dimann kouronn Lezip dan lanpir.  
SEZAR  
Mo zorey sourd pou reket Mark Ant wann.  
Me kapav konsider dezir larenn  
Akondision ki li banir Antwa nn 
Ousa fer so zom touy sa verminn la.  
Si li aksepte, mo pou ekout li.  
Ala mo repons!  
ANBASADER  
 Bondie beni ou!  
SEZAR  
Gard! Protez so depar.  
Anbasader sorti akonpagne par solda  
(Ar Tidias ) Ler finn arive pou to montre nou  
To kapasite manz krann, pas bagou . 
Bizen separ Antwann ek Kleopat.  
Promet li tou seki li dimande.  
Enn fam ki dan pens fasil debose;  
Mem enn vierz vestal renie so serman.  
Servi to talan e ler to reysi  
Mo pou donn twa tou seki  to ole.  
TIDIAS  
Mersi pou konfians.  
SEZAR  
 Get bien kimanier  
Antwann pe debat. Bizen sey konpran  
Ki pe motiv li.  
TIDIAS  
 Kont lor mwa Sezar.  
Zot sorti  
54 
 AK 3 SENN 13  
Dan Alexandri; pale Kleopat  
Kleopat, Enobarbous ek Iras rantre  
KLEOPAT  
Ki nou fer Enobarbous ? 
ENOBARBOUS  
 Reflesi,  
Atann lamor.  
KLEOPAT  
 Dapre t wa, mo antor?  
ENOBARBOUS  
Antwann finn les so emosion dominn  
Lozik, rezonnman. Li konpreansib  
Ki ou finn gagn per parski sitiasion  
Ti bien difisil. Sa pa donn li drwa  
Galoup deryer ou. Kapitenn pa les  
So santiman trap gouvernay bato.  
Sirtou kan limem responsab tousel  
Lager sivil ki pe desir lanpir.  
Bizen rekonet, Antwann finn fane.  
Antwann enn faner.  
KLEOPAT  
 Pa bon koz koumsa!  
Antwann rantre; li akonpagne par anbasader  
ANTWANN  
Li finn dir twa sa?  
ANBASADER  
Samem, mo senier.  
ANTWANN  
Savedir larenn pou sape si li  
Avoy mwa manze.  
ANBASADER  
 Samem so mesaz.  
ANTWANN  
Al dir larenn tou. Donn mo seve blan  
Lor plato larzan e lerla li pou  
Gagn boukou faver.  
KLEOPAT  
 Ki seve blan sa?  
ANTWANN  
Al dir Sezar sa: Li ankor enn gran  
Zenes anfler e si li’le ma rk pwen  
Li bizen kapav fer enn gran explwa.  
Pa zis nek donn lord; fer bann bef travay  
Pou ki enn seval tap tou seki bon;  
Antonn rekonpans, prestiz, promosion.  
Si li enn bon zom mo pe chalenj li  
Dan enn gran diel kot nou d e lager  
Ziska enn tonbe.  
Antwann ek anbasader sorti  
ENOBARBOUS  
(Ar limem ) Sezar triyonfan pou zwe Kasiouskle  
Ar enn vie fatra ki pe ganase!!!  
55 
 Lespri grandimoun grene kouma fri  
Kontsezon kan zot pouvwar pe grene.  
Eski vremem li kwar ki gran Sezar  
Pou reponn  chalenj enn toke dan vid ? 
Sezar to pa’nn zis detrir so pouvwar;  
To finn reysi kas resor so lespri.  
Enn serviter rantre  
SERVITER  
Mesaze Sezar finn fek arive.  
KLEOPAT  
Peyna protokol? Wey, mo finn bliye.  
Dimoun azenou divan bouton roz  
Lev nene divan enn fler  pe fane.  
Li kapav vini.  
Serviter sorti  
ENOBARBOUS  
(Ar limem ) Mo lwayote pe koumans savire.  
Fode bon kouyon pou swiv enn kouyon  
Lizie ferme. Me si mo kontinie  
Swiv mo zeneral dan adversite,  
Kapav gagn lestim nouvo konkeran.  
Tidias rantre  
KLEOPAT  
Ki Sezar o le? 
TIDIAS  
 Prive, pa piblik.  
KLEOPAT  
Pa per pou koze. Tou isi prive.  
TIDIAS  
Zot tou ki isi kamarad Antwann.  
ENOBARBOUS  
Tou dimoun bizen boukou kamarad.  
Si Sezar dakor, nou Senier pou vinn  
Kamarad Sezar e nou tou parey,  
Nou pou swiv Antwann.  
TIDIAS  
 Bon! S ezar dir zot  
Bliye lep ase. Zis fer li konfians.  
KLEOPAT  
Mo pe ekout ou!  
TIDIAS  
Sezar konvenki ki ou relasion  
Ar Antwann li pa baze lor lamour  
Me lor lafreyer.  
KLEOPAT  
 Vremem li pans sa?  
TIDIAS  
Gran Sezar panse ou finn oblize  
Fer seki ou’nn fer par nesesit e. 
KLEOPAT  
Li entelizan. Li finn konpran tou.  
Ler rant dan latrap, mo finn oblize  
Ouver mo laport.  
56 
 ENOBARBOUS  
(Ar limem ) Pa fasil Antwann.  
Dilo rant partou. Bato pe koule.  
Pa zis lekipaz, to bienneme ‘si,  
Pe kit to navir.  
Enobarbous sorti  
TIDIAS  
Dir mwa ki  ou’le mo dimann Sezar  
Parski li anvi donn satisfaksion.  
So pli gran dezir se ki ou servi  
So pouvwar grandioz pou ou dibout krent.  
Me so dezir ki pli gran ki pli gran  
Se ki ou enform li ki ou finn kit  
Antwann so maray pou rant dan sanktier  
Anperer liniver.  
KLEOPAT  
 Dir mwa ou nom.  
TIDIAS  
Mo’apel Tidias.  
KLEOPAT  
 Gran mesaze Sezar  
Dir gran anperer liniver ki mwa,  
Larenn Lezip, mo pe anbras lame,  
Par prokirasion, dirizan mondial.  
Dir li mo pe poz kouronn mo pei  
Divan so lipie; ki mo aksepte  
Tou so bann dekre.  
TIDIAS  
 Sazes pe dir ou  
Ki ou kapav fer; ki pa kapav fer.  
Permet mwa madam, anbras ou lame.  
Li anbras lame Kleopat  
KLEOPAT  
Zil Sezar osi avan enn batay  
Ti kontan aroz mo lame ar ba.  
Antwann ek Enobarbous rantre  
ANTWANN  
Kisasa! Fatra! Ki to kwar to’ete.  
TIDIAS 
Serviter lwayal enn bien gran dimoun  
Ki merit lestim, servis ek respe.  
ENOBARBOUS  
(Ar limem ) Pa rod lagratel!  
ANTWANN  
(Ar bann serviter ) Vinn la zot! Enn lord! – Personn pa bouze?  
Zot nepli ekout zeneral larme.  
Avan par pake, kan mo dir ‘eta’,  
Enn larme lerwa galoupe vini.  
Zot nepli tande kan Antwann kriye?  
Detrwa servant galoupe rantre  
Pran misie lwayal, donn li so sawal.  
ENOBARBOUS  
(Ar limem ) Meyer gagn zafer ar enn zenn -zenn lion  
57 
 Ki rod sikann ar vie lion ki pe mor.  
ANTWANN  
Rens li bien. Mem si li ti enn oustad  
Li ti pou ramas enn rakle anreg  
Si li ti fane ar sa madam la;  
Fer zoliker ar, samem Kleopat.  
Rakle so tonken ziska li gele  
Kouma enn toutouk ki deklar gran bay.  
TIDIAS  
Mo enn emiser!  
ANTWANN  
Sarye li ale;  
Sof bien so deryer; ramenn li isi.  
Mo fer li sarye mesaz pou Sezar.  
Serviter ek Tidias sorti  
(Ar Kleopat ) Ou ti’enn touk perse kan mo ti zwenn ou.  
Mo finn abandonn enn lili onet,  
Enn fam onorab pou les mo nam prop  
Nouri enn verminn.  
KLEOPAT  
 Mo senier Antwann!  
ANTWANN  
Ou ti toultan enn vie  laryaz vang -vang.  
Kan betonarme nou bann defo dir  
Finn sek net lerla nou lespri koule  
Rant dan pit malang e bondie fer nou  
Ador nou lagal. Lesiel boufonn nou  
Ler nou deklar bay lor sime larwinn.  
KLEOPAT  
Mo pa’le kwar seki mo pe tande.  
ANTWANN  
Ler mo ti zwenn ou, ou ti zis enn bout  
Dipen rasi dan lasiet restan sal  
Vie Zil Sezar. Pir! Ou ti enn lezo  
Ki vie Ponpe ti sous tou so lamwel.  
Pa kone ankor komie plis galan  
Dan kasiet -kasiet ti souk sokola.  
Eski ou kone ki apel desans?  
Mo pa sir ditou.  
KLEOPAT  
 Ki pe ari ve? 
ANTWANN  
Ou les enn nenport, veritab gonaz,  
Poz labav bisagn lor lame sakre  
Kot zis gran senier kapav rann omaz.  
Mo’anvi kriye for kouma sef toro  
Lor kolinn Basann. Mo bien anmerde!  
E pa kont lor mwa pou dir zantiman  
“Rann mwa enn servis, abrez mo  soufr ans”  
Ar responsab ki finn detrir mo nam.  
Enn serviter rantre; li pe akonpagn Tidias  
Finn bien rakle li?  
 
58 
 SERVITER  
 Kouma ti bizen!  
ANTWANN  
Li finn irle? Dimann pardon?  
SERVITER  
  Wi, sef!  
ANTWANN  
(Ar Tidias ) Si zom to mama li ankor vivan,  
Les li regrete ki to pa’enn fifi.  
Anplis to bizen sagren ki to mars  
Ar sa gran fezer ki apel Sezar  
Parski akoz sa to finn gagn kout fwet.  
Apartir zordi, lame enn madam  
Pou fer twa tranble ar lakranp toutou.  
Al get to Sezar pou to rakont li  
Chamkay to’nn gagne. Dir li mo’ara ze 
Kouma enn lisien parski li’nn bliye  
Seki mo ti’ete. Dir li li fer mwa  
Sap lor kal brit -brit sirtou ki aster  
Mo zetwal fizet finn bril so bobes.  
Si li deteste seki mo’nn fer twa,  
Dir li li kapav fer enn mem zafer  
Ar mo mesaze ki so pr izonie:  
Fwete, torti re ek asasine.  
Fout lekan, ale; al montre Sezar  
Tou bann tras kout fwet.  
Serviter sorti ar Tidias  
KLEOPAT  
 Satisfe aster?  
ANTWANN  
Bondie , mo lavi finn tas dan leklips;  
Li pe anonse ki Antwann dan tengn.  
KLEOPAT  
Bizen pran pasians!  
ANTWA NN 
 Pou to gagn li b onn 
Ar Oktav Sezar, to fer ziedou ar  
Seki abitie atas so soulie?  
KLEOPAT  
Sa ki to panse?  
ANTWANN  
 Leker konzele?  
KLEOPAT  
Antwann mo lamour, si laverite  
Li seki to kwar, mo priye bondie  
Ki mo leker larg enn tanpet lanez;  
Ki lagrel eklat mo leker modi;  
Ki, ler li pe fonn, li nway mo lavi;  
Ki lagrel detrir tou zanfan Lezip  
San ki bann mor gagn sepiltir sakre  
E ki zot lekor nouri bann verminn.  
ANTWANN  
Pardonn mwa, gate! Aster mo koumans  
59 
 Aksion kont Sezar; fors li kit Lezip.  
Nou lafors aster peyna so segon;  
Nou laflot ‘si finn rekonsolide.  
Ekout mwa Kleo: kan mo pou revinn  
Pou ba to lalev, se enn solda fier,  
Gayar, viktorye ki to pou trouve.  
KLEOPAT  
Sa mo Antwann sa!  
ANTWANN  
 Mo kouraz san fay,  
Mo determinasion pa pou kile;  
Pa pou’ena pitie; mo pou’avoy manze  
Tou seki bouze pou bar mo sime.  
Me avan nou rant dan mahabatay,  
Les nou fet ansam rekonsiliasion;  
Fer laklos minwi sonn dan zorey sourd.  
KLEOPAT  
Mo pa ti pou fet mo laniverser  
Me akoz Antwann finn revinn Antwann,  
Mwa so bie nneme, revinn Kleopat.  
(Ar bann aten ndent ) Al dir tou bann kapitenn vinn isi.  
ANTWANN  
Wi, wi! Dir zot tou, aswar nou pou bwar  
Ziska ki diven sort par trou nene.  
Vini mo larenn. Mo sir nou pli for.  
Dan prosenn batay, lamor pou per mwa  
Parski mo pou’ena mem zouti ki li.  
Zot tou sorti, apart En obarbous  
ENOBARBOUS  
Li kwar li finn vinn pli for ki zekler;  
Vadire laraz fer lafreyer tir;  
La kot li ete, pizon kapav kwar  
Li pli for ki leg. Rezonnman malad  
Finn pran plas kouraz. Fos kouraz finn manz  
Lenerzi servo, dev or so prop zarm.  
Pa kapav tini; mo b izen kit li.  
Li sorti  
AK 4 SENN 1  
Kan Sezar pre kot Alexandri  
Sezar, Agripa ek Mesenas rantre avek zot larme; Sezar pe lir enn let  
SEZAR  
Li’apel mwa chokra koumadir aster  
Li pou obliz mwa kit Lezip ale.  
Li finn donn lord fwet mo prop mesaze  
E li finn lans mwa defi mat ar li  
Si mo enn vre zom. So latet pa bon.  
Veritab boufon!  
MESENAS  
 Ou konn bien Sezar  
Kan enn gran dimoun koumans ganase,  
Li’nn pre pou tonbe kouma fri pouri.  
Bizen konn teknik pou fer li grene  
Parski la koler move boukliye.  
60 
 SEZAR  
Dir bann diri zan ki dime mo pe  
Lans dernie batay, batay desizif.  
Aster parmi nou ena seki yer  
Ti mars ar Antwann. Defet garanti  
Pou mo gran rival. Prepar nou larme;  
Donn tou bann solda enn rasion anplis.  
Zot bien merite. Pov, pov  Mark Antwann!  
Zot sorti  
AK 4 SENN 2  
Dan Alexandri; dan pale Kleopat  
Antwann, Kleopat, Enobarbous, Sharmian, Iras, Alexas ek lezot rantre  
ANTWANN  
Li refiz diel?  
ENOBARBOUS  
 Wi! 
ANTWANN  
  Be kifer sa?  
ENOBARBOUS  
So lafors ven fwa pli gran ki pou ou.  
Li refiz lager diel enn pou enn;  
Li pou mat ar ou omwen enn pou ven.  
ANTWANN  
Dime li’a gete lor lamer, later.  
Mo pou pran enn ben dan disan ennmi  
Pou redonn lavi mo loner fletri.  
To pou vinn ar mwa?  
ENOBARBOUS  
 Pa manti patron!  
Fann ar zot plen -plen.  
ANTWANN  
 Sa zom! Al apel  
Bann serviter. Bizen prepar  banke.  
Bann serviter rantre  
Enn mahabanke. Donn mwa zot lame – 
Twa, twa, twa ek twa ‘si – toultan zot finn  
Bien lwayal ar mwa – mo rekonesan – 
KLEOPAT  
(Ar Enobarbous ) Ki pe arive?  
ENOBARBOUS  
(Ar Kleopat ) Enn bien vie trik pou kasiet so sagren.  
ANTWANN  
Twa’si to onet. Ti pou extra si  
Mo ti kapav vinn otan ki zot tou,  
Lerla mo vinn enn ek zot tou dan mwa.  
Koumsa mo kapav dir zot tou mersi.  
TOU BANN SERVITER  
Pa neseser sef!  
ANTWANN  
Mo bann bon dimoun,  
Aswar, fer zot bes pou ki nou gran fet  
Vinn enn gran moman  extra memorab.  
Fer kouma lontan kan Mark Antwann ti  
61 
 Enn gran dirizan.  
KLEOPAT  
 Ki tousa vedir?  
ENOBARBOUS  
Li’le tous zot leker, fer zot plore.  
ANTWANN  
Okip mwa bien seswar parski dime  
Soley  kapav leve dan marenwar  
E zot pou bizen rod enn nouvo met.  
Mo pa pe kas bag; mo pou res fidel  
Ziska dernie souf. Pandan de ertan  
Soutir mo kapris. Bondie beni zot!  
ENOBARBOUS  
Ki ou pe rod fer, O nob dirizan?  
Ou anbaras zot; get zot pe plore.  
Mo ‘si vadire mo finn plis zwayon.  
Ou pe fer nou tou fer kouma fifi.  
ANTWANN  
Non, non, non, zame mo ti rod fer sa.  
Bonte ekziste kan nou larm koule.  
Mo bann bon dimoun, pa mal konpran mwa.  
Seki mwa mo’le se ki zot tou zot  
Gagn enn bon moman. Dime, bengker sek, 
Pa pe al lamor me dan laviktwar.  
Finn ler pou chawchaw e nway nou sagren.  
Zot tou sorti  
AK 4 SENN 3  
Dan Alexandri; dan kan Antwann  
Enn group solda rantre  
SOLDA 1  
Bonswar mo frer. Dime pou enn gran zour.  
SOLDA 2  
Swa tifi, swa tigarson, samem tou.  
Ki ni ouz deor?  
SOLDA 1  
 Pa gran soz.  
SOLDA 2  
  Ta rimer!  
SOLDA 1  
Sey repoz enpe.  
Zot zwenn lezot solda  
SOLDA 2  
 Gard lizie ouver.  
SOLDA 3  
Sakenn dan so plas.  
Zot al dibout dan kat kwen lasenn  
SOLDA 2  
Si dime laflot fer louvraz serye,  
Larme pou, mo sir, fann ar nou ennmi.  
Tann lamizik pe zwe  
SOLDA 2  
Ki ete sa?  
 
62 
 SOLDA 1  
 Lamizik salerla?  
SOLDA 2  
Ekoute!  
SOLDA 1  
 Zoli lamizik!  
SOLDA 3  
  Atann.  
Lamizik anba later.  
SOLDA 4  
 Bon zafer.  
SOLDA 3  
Non!  
SOLDA 1  
 Trankil vouzot! Bizen sey konpran.  
SOLDA 2  
Mwa mo kwar Erkil, bondie Mark Antwann,  
Pe glise, ale.  
SOLDA 1  
 Nou al get enn kou  
Si lezot santin el ‘si finn tann sa.  
LEZOT SANTINEL  
Eh mo bann dalon, eski zot ‘si zot  
Finn tann lamizik sort anba later?  
SOLDA 1  
Tousa bien etranz. Les nou dekouver  
Kot so koumansman, kot so finision.  
ZOT TOU  
Dakor! Bien -bien etranz!  
Zot tou sorti  
AK 4 SENN 4  
Dan Alexand ri; dan pale Kleopat  
Antwann ek Kleopat rantre; zot akonpagne par Sharmian ek lezot atenndent  
ANTWANN  
Eros, ed mwa met mo armir.  
KLEOPAT  
  Dormi!  
To bizen re po. 
ANTWANN  
 Non, non, non, gate.  
Mo bizen pare. Eros, mo armir.  
Eros rantre ar so armir  
Wi, mo bon  konpagnon, ed mwa met li.  
Nou pa per desten; nou pe chalenj li.  
Fer vit, monwar.  
KLEOPAT  
 Les mo ed twa Antwann!  
Sa ki fer ar sa?  
Li pe sey atas armir  
ANTWANN  
 Les tonbe baba.  
Twa to arm mo leker. Non, non, pa sa!  
To’nn fel mo lamour. Koumsa ki fer sa.  
63 
 KLEOPAT  
Pa anpes mwa. Les mo fer dapre mwa.  
ANTWANN  
Oke! Oke! Ale monwar, prepar  
Twa pou lalit final.  
EROS  
 Korek sa, sef!  
KLEOPAT  
Ki to dir Tatwann, pa finn bien fer li?  
ANTWANN  
Kouma enn exper. Sa zokris ki rod  
Larg sa avan ler pou tas dan toufann.  
Eros to  bien gos; mo larenn pli bon  
Dan ser mo sentir. Fer vit bon Eros!  
Kleo mo lamour, twa ki konn valer  
Enn vre gerye, to pou trouv enn sanpion  
Dan sa lager la.  
Enn solda arme rantre  
Bonzour mo garson. Trouve to konpran  
Ki vedir devwar ki pa per dime.  
Nou lev boner kan nou devwar sakre  
Pa fer nou tike.  
SOLDA  
 Plis ki enn milie  
Zom fini pare. Zot pe atann ou  
Dan bor lamer.  
Tapaz lavwa ek tronpet  
Bann kapitenn ek solda rantre  
KAPITENN  
 Bonzour mo kapitenn!  
ZOT TOU  
Bonzour kapitenn!  
ANTWANN  
 Bonzour tou dimoun.  
Gramaten prese pou nou fer louvraz.  
Donn mwa sa. Bien bon sa. Met li laba.  
Pli tar nou zwenn, koko.  Sa mo gate  
Se enn ba solda!  
Li anbras Kleopat  
 Pe perdi letan!  
Aret polites. Anou manz ar li.  
Swiv mwa. Adie!  
Zot tou sorti apar Kleopat ek Sharmian  
SHARMIAN  
 Al repoze, madam.  
KLEOPAT  
Get kouma li frengan! Si enn pou enn  
Mo sir li ... anfen! Nou atann!  
Zot sorti  
AK 4 SENN 5  
Dan Alexand ri; dan kan Antwann  
Tronpet anons larive Antwann, Eros ek enn solda  
 
64 
 SOLDA  
Bondie beni zordi pou Mark Antwann.  
ANTWANN  
Mo sagre n ki mo pa ti ekout ou  
Ler ou ti dir mwa pa swazir lamer.  
SOLDA  
Si nou ti fer sa pa ti pou ena  
Otan defeksion. Zordi gramaten  
Ankor finn ale.  
ANTWANN  
Kisannla ankor?  
SOLDA  
Enobarbous.  
ANTWANN  
 Li? 
SOLDA  
  Wi. Li kot Sezar.  
EROS  
So zafer personel ankor lame m. 
SOLDA  
Me li, li pa la.  
ANTWANN  
 Eros, fer avoy  
So lamal, so dibien kot li ete.  
Ekrir enn let – mo pou signe – dir li  
Orevwar e nou espere zame  
Ankor malsans pou fors li abandonn  
So bann kamarad. Ayo mo bondie,  
Mo lagign finn koronp lespri onet.  
Pardon, pardon Enobarbous!  
Zot tou sorti  
AK 4 SENN 6  
Kan Sezar pre kot Alexandri  
Tronpet, roulman tanbour. Agripa, Sezar, Enobarbous ek Dolabela rantre  
SEZAR  
Ale Agripa, donn lord atake.  
Fer bien atansion, bizen may Antwann  
Vivan. Fer kone.  
AGRIPA  
 Avozord Sezar!  
SEZAR  
Dernie lager pou nou anter lager.  
Nou pou plant lape trikontinantal,  
Lape iniversel.  
Enn mesaze rantr e 
MESAZE  
 Larme Antwann  
Lor teren.  
SEZAR  
 Met divan -divan bann zom  
Ki finn fek larg li. Obliz li dabor  
Touy so prop dimoun.  
Tou dimoun sorti apart En obarbous  
65 
 ENOBARBOUS  
Alexas anmision dan Izrael  
Ti larg Antwann, ti sayde ar Sezar.  
Rekonpans: Sezar avoy li manze.  
Kanidious ek lezot ki finn sanz kan  
Pe viv lavi dous me dan dezoner.  
Mo telman onte ki mo pa kapav  
Get mo prop figir.  
Enn solda Sezar rantre  
SOLDA  
He, Enobarbous,  
Antwann finn avoy enn extra sarzman  
Tou ou bann zafer ek kado anplis.  
Zot pe debark tou dan latant laba.  
ENOBARBOUS  
Mo pe donn twa tou!  
SOLDA  
 Aret badine!  
Mo pe koz serye. Al okip bann zom  
Ki finn sarye ou trezor personel.  
Ou ansien patron, enn gran dimoun sa.  
Mesaze sorti  
ENOBARBOUS  
Mo pir ki verminn. Ayo Mark Antwann,  
Si to zene re ar enn vilen tret,  
Ki rekonpans to ti pou donn kikenn  
Ki ti res lwayal, ferm ek devoue.  
Mo nepli ena drwa pou respire.  
Les mo rod enn pit pou zet mo kadav . 
Enobarbous, gran faner!  
Li sorti  
AK 4 SENN 7  
Dan alexandri; sandbatay  
Tapaz dezord. Tronpet, roulman tanbour. Agripa ek lezot rantre  
AGRIPA  
Rekile, nou tou! Nou finn avans brit!  
Sezar andifikilte. Mark Antwann  
Bien pli for ki nou ti kwar.  Rekile!  
Li sor ti 
Tronpet lager. Antwann rantre; Skarous blese swiv li  
SKAROUS  
Zeneral, sa zom! Taktik militer  
Parfe. Si nou ti fer sa premie fwa,  
Larme Sezar ti pou retourn lakaz  
Lor sivier.  
ANTWANN  
 To pe segne!  
SKAROUS  
  Ti dimal.  
Dan lwen tann tapaz retret  
ANTWANN  
Zot pe rekile.  
 
66 
 SKAROUS  
 Nou pou obliz zot  
Kasiet dan latrinn. Mo kapav fer fas  
Anko r ti dimal.  
Eros rantre  
EROS  
Nou finn rakle zot.  
Si nou kontinie laviktwar pou nou.  
SKAROUS  
Anou lasas zot kouma lasas yev.  
ANTWANN  
Mo rekonesan pou zot lwayote,  
Kouraz ek sou tien. Mo pa pou bliye.  
SKAROUS  
Mo trenn lapat, mo swiv.  
Zot tou sorti  
AK 4 SENN 8  
Dan Alexandri; sandbatay  
Tronpet. Antwann rantre ar larme; skarous ek lezot swiv  
ANTWANN  
Nou finn fer li tir. Al dir mo larenn  
Ki nou pe balye karo.  
Enn solda sorti  
  E dime  
Avan soley tengn, leres pou peye.  
Mersi mo bann zom. Zot bann gran gerye  
Ki fer vadire zot pe kas pake  
Dan zot prop lager, pa zafer enn lot.  
Zot nouvo zoro. Aster zot merit  
Repo ek konfor dan lebra madam,  
Dan lamitie ki selebre ero  
E anmemtan met pansman l or blesir.  
Kleopat ek so atenndent rantre  
(Ar Skarous ) Donn mwa to lame. Sa  gran dees la  
Pou beni twa par so remersiman.  
(Ar Kleopat ) Lespri liniver, ar pouvwar mazik  
Travers mo armir pou tous mo leker  
Ki pe bat for.  
Zot maye, anbrase  
KLEOPAT  
 Senier pli g ran ki gran,  
O lespri kouraz, to gard to sourir  
Malgre ki to fek travers dan dife.  
ANTWANN  
Ayo, zwazo rar, nou’nn fer zot kasiet  
Anba zot lili. To trouve, gate,  
Falepa to get zozo par so plim;  
Lanez lor latet kapav anpes nou  
Dekouver lete ki pe sof leker.  
Sezar kapav zenn me Antwann manz li.  
Get sa misie la, li enn gran ero  
Ki finn fer ennmi kas pikan ale.  
Permet so lalev anbras to lame.  
67 
 Ale brav solda, anbras so lame.  
Skarous anbras lame Kleopat  
KLEOPAT  
Ou merit kado extraordiner:  
Armir annor masif enn exl erwa.  
ANTWANN  
Li bien merite mem si armir la  
Dekore ar pier p resiez kouma shar  
Bondie soley. Vinn ar mwa mo gate,  
Anou mars dan lari Alexandri,  
Montre zarm gerye ki pa finn kile.  
Si pale rwayal ti ena lespas  
Nou ti pou envit sa larme la net  
Pou enn gran ba nke; fer tou nou bann zom  
Manze -bwar ziska ki soley leve  
Pou fer fas enn lot zourne Belona.  
Large lamizik tronpet ek tanbour  
Koumadir liniver pe aplodi  
Ek selebre nou grander.  
Lamizik militer; zot sorti  
AK 4 SENN 9  
Kan Sezar pre kot Alexandri  
Bann senntri rantre; apre Enobarbous rantre  
SENNTRI 1  
Si personn pa vinn relev nou toutswit,  
Nou pou oblize retourn dan gardroum.  
Plennlinn dan lesiel; apartir de er  
Preparasion lager pou koumanse.  
SENNTRI 2  
Yer ti enn move zour pou nou, pa vre?  
ENOBARBOUS  
Lanwit vinn temwen mo gran dezespwar!  
SENNTRI 2  
Get sa boug laba!  
SENNTRI 1  
 Nou kal dan enn kwen  
Pou get ki li fer.  
Zot blok dan enn kwen  
ENOBARBOUS  
 O, Channda mama,  
Temwen mo soufrans, soufrans dezerter,  
Enform liniver ki Enobarbous  
Mari onte so aksion detestab.  
SENNTRI 1  
Enobarbous sa!  
SENNTRI 2  
 Silans! Ekoute!  
ENOBARBOUS  
O channda mama, larenn gran detres,  
Pers tou to pwazon lor mo latet tret,  
Tay-tay mo lavi ki pa ena sarm.  
Lans mo leker sal kont bazalt montagn,  
Kraz li, grenn -grenn li kouma lapousier;  
68 
 Li pa gag n drwa viv. Antwann, pardonn mwa.  
Twa to o si gran ki mo laont gran.  
Twa to gran ek nob, mwa mo zis gran tret.  
Pardon gran senier. Pardon gran Antwann.  
Li mor  
SENNTRI 1  
Anou koz ar li.  
SENNTRI 2  
 Sa konsern Sezar.  
SENNTRI 1  
Be li pe dormi.  
SENNTRI 2  
 Mo pa sir ditou.  
Difisil dormi ar enn leker lour . 
Zot vinn pre ar Enobarbous  
SENNTRI 1  
Eh misie, leve!  
SENNTRI 2  
 Ou pa pe tann nou?  
SENNTRI 1  
Lamor finn pran li.  
Tann roulman tanbour  
Tanbour pou lev nou larme anrepo.  
Anou sarye li, amenn li ar nou.  
Enn gran dim oun sa!  
Zot tou sorti  
AK 4 SENN 10  
Sandbatay  
Antwann ek Skarous ek zot larme rantre  
ANTWANN  
Zordi zot pou atak nou par lamer;  
Lalit lor later pa fer zot plezir.  
SKAROUS  
Ni lor later, ni lor lamer, patron.  
ANTWANN  
Dir zot vinn lager dan dife, dan ler.  
Mo po u dres ar zot. Bon! Nou get aster.  
Tou nou bann solda finn mase lao,  
Lor kolinn akote Alexandri.  
Laba nou kapav obzerv deroulman  
Ler nou laflot fer fas ar zot laflot.  
Zot sorti  
AK 4 SENN 11  
Sandbatay  
Sezar ek so larme rantre  
SEZAR  
Nou tini anplas pou bat ay ater;  
So bann meyer zom zot tou lor dilo.  
Nou okip teren dan nou lavantaz.  
Zot sorti  
 
 
69 
 AK 4 SENN 12  
Sandbatay  
Antwann ek Skarous rantre  
ANTWANN  
Akrosaz ouver pa ankor large.  
Mo pe mont lao pou mo gagn lizour  
Lor deroulman. Atann mwa.  
Antwann sorti  
SKAROUS  
  Zaregne  
Finn tis so latwal lor bato Lezip.  
Bann obzervater nepli pe konpran  
Ki pe deroule. Antwann, so kote,  
Finn vinn bien bizar. Timama li ge,  
Timama li tris; aster exite, taler deprime.  
Antwann retourne  
ANTWANN  
Bez lor mwa! Sa fay fam la finn vann mw a. 
Mo bann kapitenn fin n desann kalson.  
Get zot selebre ar bann ennmi yer,  
Zordi foul dalon! Kleopat, larenn  
Adilter malprop, metres san pider,  
To finn vann Antwann ar enn senp joukal.  
Mo kone aster ki mo bizen fer.  
Vanzans! Sorsier malediksion! Piten!  
Ale zot tou. Fonn! Mo manz mo margoz.  
Skarous sorti  
Mo pe dir adie Sourrya dan lesiel.  
Kan to releve, Antwann pa pou la.  
Zordi mo tousel. Bann ki ti ar mwa,  
Ti manz mo laswer, aster fer gate  
Ar nouvo lider. Sezar zot bondie.  
Mo kouma enn pie boukie banane  
Ki’nn vinn touni net. E enn fam modi,  
Ki finn ris mwa dan petren enfernal,  
Ki ti vinn kouma kouronn mo lavi,  
Finn abandonn mwa, kouyonn mwa, tray mwa.  
Mo pa vo nanye. Eros vinn isi!  
Kleopat rantre  
Sort divan mwa verminn!  
KLEOPAT  
  Ki mo finn fer?  
ANTWANN  
Sort la! Sinon mo rey-rey to lagel!  
To zis bon pou mars deryer shar Sezar  
Ler lafoul malang pou kriye, pipe,  
Kras lor to figir; lerla Oktavia  
Ar so zong fite pou tay -tay to fas.  
Samem to rasion ki to merite!  
Kleopat sorti  
Meyer to pa la, sinon to lamor.  
Kikfwa  to lamor ti p ou sov lezot.  
Eros kot to’ete? Lenz anpwazone  
70 
 Lor mo lekor. Erkil montre mwa  
To foli firyez; donn mwa to lafors  
Pou detrir inosan kouma koupab;  
E fini anplas mo lavi enfam.  
Sa fam diabolik la bizen peye  
Pou so traizon; li finn vann mwa ar  
Enn joukal Romen; li pou pey mwa ser.  
Mo pou kraz so latet. Eros, to sourd!  
Li sorti  
AK 4 SENN 13  
Dan Alexandri; dan pale Kleopat  
Kleopat, Iras ek Mardian rantre  
KLEOPAT  
Osekour! Osekour! Antwann fou net.  
Li plis araze ki rachas Langka.  
SHARMIAN  
Rant dan ou m oniman; avoy nouvel  
Ki ou finn mor. Lamor enn gran dimoun  
Souvan tengn bizbiz, efas lakoler.  
KLEOPAT  
Wi, dan moniman! Mardian al dir li  
Mo finn swiside. Pa bliye dir li  
Ki mo dernie mo se “O Mark Antwann”.  
Lerla vinn dir mwa ki so reaksion.  
Pa perdi letan!  Nou’al dan moniman.  
Zot sorti  
AK 4 SENN 14  
Dan alexandri; dan pale Kleopat  
Antwann ek Eros rantre  
ANTWANN  
Eros, eski to trouv mwa divan twa?  
EROS  
Wi, mo bon senier.  
ANTWANN  
 Parfwa dan lesiel,  
Niaz pran form dragon; timama enn lion;  
Timama enn lours; enn gran sitadel;  
Enn ranze montagn; enn long promontwar  
Ar bann pie lor la ki dans dan divan.  
Kouyonn nou lizie! To finn deza trouv  
Bann sign ki anons lafen lazourne,  
Koumansman lanwit?  
EROS  
 Wi, nou gran gerye.  
ANTWANN  
Ar vites panse bann niaz vinn dilo.  
ERO S 
Mo dakor ar ou.  
ANTWANN  
 To kone, Eros, Mark Antwann aster  
Finn vinn parey kouma niaz dan lesiel.  
Mo nepli seki mo ti’ete avan.  
Mo ti enn lider, aster mo enn piaw;  
71 
 Mo ti amoure ar larenn Lezip  
Ki ti fer mwa kwar li ti kontan mwa;  
Aster sa fam la pe f er tranzaksion  
Ar Oktav Sezar. Mo finn perdi tou;  
Mo pa vo nanye. Pa plore, matlo!  
Ena solision dan enn lamor nob.  
Mardian rantre  
Enn fay salte sa! Li’nn fer mo lepe  
Vinn goulidanta.  
MARDIAN  
 Pa kwar sa Antwann!  
Mo patronn ti ador twa; so lavi  
Ek ou lavi ti vi nn ennsel lavi.  
ANTWANN  
Choupchap malelve! Li finn tray lamour;  
Li pou bizen mor.  
MARDIAN  
Personn pa kapav  
Konn lamor de fwa. Ar so prop lame  
Li finn tengn lames so labouzi frel.  
Ler lavi ale, sel son ti sorti:  
“Antwann mo Antwann!”. Apre, gran s ilans.  
ANT WANN  
Kleopat finn mor?  
MARDIAN  
 Wi, senier Antwann.  
ANTWANN  
Eros, ed mwa tir sa armir la, vit.  
Nou vwayaz isi finn rant dan so bit.  
Ler finn arive pou nou ferm lizie.  
(Ar Mardian ) To kapav ale ansekirite.  
Mardian sorti  
Degaze Eros, vit anlev tous a. 
Boukliy e lasie pa kapav bare  
Explozion leker. Eklate mo kot!  
E twa mo leker, montre to lafors,  
Exploz mo lekor, dinamit mo nam.  
Fer vit mo Eros. Adie mo armir;  
To finn bien soufer dan enn konba nob.  
Oke mo Eros, to kapav ale.  
Eros sorti  
Kleopat gate, mo pou depas  twa 
Pou mo kapav dimann twa pardonn mwa.  
Kiserti viv san twa. Lalanp lavi  
Finn tengn; res zis pou ris kales ale.  
Aster nou zefor nepli neseser;  
Okontrer zefor pou zis may -may nou,  
Fer nou anpandan. Ler finn arive  
Pou ferm tou laport, laf net ek lenpos.  
Eros! – Atann mwa mazeste – Eros!  
‒ Montre mwa lili petal fler kot nam  
Kas poz lame dan lame. Pou ena  
Admirater par tonn, telman boukou  
72 
 Ki bondie pou zalou. – Eros, kot twa?  
Eros rantre  
EROS  
Wi, mo gran senier.  
ANTWANN  
 Depi so lamor  
Mo’nn  telman fane ki di vinite  
Pe gard mwa dan zwen. Mo lepe ki finn  
Konkerir lamer ek bann kontinan,  
Aster kondann mwa ki mo pa ena  
Kouraz Kleopat ki finn dir Sezar,  
“Kleopat tousel fini Kleopat.”  
Eros pa bliye, to finn fer serman  
Ki si neseser to pou ed mwa mor 
Pou anpes mwa vi nn esklav enn maron.  
Ler finn arive pou onor promes.  
Pa bizen to tris. To pa pe touy mwa;  
To pe touy Sezar.  
EROS  
 Pese sa Senier!  
Ou’le ki mo fer seki zarm ennmi  
Pa finn fouchi fer?  
ANTWANN  
 To pou aksepte  
Vinn spektater pou get imilia sion 
Antwann ligote ki saryo Sezar  
Pe trenn deryer li.  
EROS  
 Mo refiz gete.  
ANTWANN  
Eros, tir lepe ki to finn servi  
Pou enn koz bien nob, vinn pers mo leker.  
To pa pou bles mwa. To pou geri mwa.  
EROS  
Sa mo pa kapav.  
ANTWANN  
 Eros, to’nn bliye  
Serman to ti fer? Mo ti liber twa . 
Akoz sa to ti promet to pou fer  
Seki mo ti pou dir twa fer pou mwa.  
Pa tike, matlo!  
EROS  
Tourn ledo ar mwa. Sinon enposib  
Pou fer seki ou pe dimann mwa fer.  
ANTWANN  
Mo tourn mo ledo. Fer seki bizen.  
EROS  
Mo lepe pare.  
ANTWANN  
 Fer enn travay prop.  
EROS  
Sef, patron, senier, lider bienneme,  
Mo dir ou Salam.  
73 
 ANTWANN  
 Salam konpagnon.  
EROS  
Mo pike senier?  
ANTWANN  
 Mo pare Eros.  
EROS  
(Li swiside ) Koumsa mo pa pou plor lamor Antwann.  
ANTWANN  
Ayo mo Eros! Twa ek Kleopat  
Zot fi nn montre mwa vre sime loner.  
Kouma’ nn amoure mo plonz lor zouti,  
Fer kouma Eros veritab gourrou.  
Li plonz lor so lepe  
Foutou! Mo’nn refel. Kikenn vinn ed mwa.  
Enn group santinel rantre. Parmi ena Dersetous  
SANTINEL 1  
Ki sa tapaz la?  
ANTWANN  
 Mo finn refane.  
Ed mwa pou konplet enn malfagote.  
SANTINEL 2  
Enn zetwal pe mor.  
SANTINEL 1  
 Nou soley pe tengn.  
ZOT TOU  
O malediksion!  
ANTWANN  
 Pitie mwa! Touy mwa!  
SANTINEL 1  
Enposib!  
SANTINEL 2  
 Pa mwa.  
SANTINEL 3  
  Pa kapav fer sa.  
Zot tou sorti apart Dersetous  
DERSETOUS  
Zot tou zot finn tir. Me sa le pe la  
Kapav donn mwa sans rant dan kan Sezar.  
Rann enn gran servis. Kikfwa doub sevis.  
Li pran lepe Antwann; Diomed rantre  
DIOMED  
Kot Antwann?  
DERSETOUS  
 Li la Diomed.  
DIOMED  
  Li vivan?  
Reponn mwa matlo.  
Dersetous sorti  
ANTWANN  
Twa sa Diomed? Pran to lepe  maann,  
Aret mo soufrans.  
 
74 
 DIOMED  
 Gran senier Antwann,  
Larenn Kleopat avoy mwa dir ou ...  
ANTWANN  
Kan?  
DIOMED  
 Talerla.  
ANTWANN  
  Kot li?  
DIOMED  
   Dan moniman.  
Li ti soupsone sa pou arive.  
Ler li ti konpran ki ou soupsone  
Ki li ti pe fer alert ar Sezar,  
Li ti avoy niouz ki li ti finn mor.  
Me pou anpes ou fer kiksoz trazik,  
Li finn avoy mwa. Mo’nn ariv tro tar.  
ANTWANN  
Tar, tro tar Diomed. Apel mo bann zom.  
DIOMED  
Tou bann santinel, Antwann bizen zot.  
Kat, senk santinel rantre  
ANTWANN  
Amenn mwa vouzot kot l arenn ete.  
SANTINEL 1  
Bez sa kamarad!  
Zot sarye Antwann ek Eros sorti  
AK 4 SENN 15  
Dan moniman Kleopat  
Kleopat, Sharmian, Iras ek bann atenndent rantre lor enn platform  
KLEOPAT  
O Sharmian, mo pou mor isi, mo kwar.  
SHARMIAN  
Pa dir sa madam.  
KLEOPAT  
Oblize d ir sa.  
Peyna plas pou mwa pou konsolasion.  
Dezas, katastrof samem mo rasion;  
Tristes san limit mars kare -kare  
Ar kalamite ki rwinn mo lavi.  
Diomed rantre lor nivo lasenn  
Eski li finn mor?  
DIOMED  
Mor? Non. Me lor padport leternite.  
Get anba. So bann zom pe  amenn li.  
Bann santinel sarye Antwann, rantre  
KLEOPAT  
O gran lalimier, to finn bril lames  
Ki ti permet twa ekler liniver.  
Marenwar partou. Ayo brav Antwann.  
Kifer to kit mwa? Mo bann konpagnon,  
Donn mwa enn koudme pou ris li lao.  
 
75 
 ANTWANN  
O larenn Lezip, Antwann finn reysi  
Seki Sezar pa fouti.  
KLEOPAT  
 Samem mo gate!  
Antwann tousel kapav devier Antwann.  
Rise for zot tou.  
ANTW ANN  
 Mo pe mor Kleo.  
Mo pa pou ale avan mo donn twa  
Enn badou final. Vinn anba, gate!  
KLEOPAT  
Mo tro per tansion zot may mwa Antwann.  
Mo pa ole vinn senbol laviktwar  
Gran triyonf Sezar. Pwagnar ou serpan  
Pou sirman anpes larenn Kleopat  
Vinn dekorasion pwis ans enperyal.  
To fam Oktavia zame pou kapav  
Fer foutan ar mwa pou montre Romen  
Ki li siperyer. Olie mo desann  
Mo fer twa monte. Zot t ou vinn ed mwa  
Pou ris li lao.  
Zot koumans ris li lao  
ANTWANN  
 Pa tarde vouzot!  
KLEOPAT  
Ala to lour la. Tristes fer nou feb. 
Bondie Hanoumann, ed mo lebra frel  
Lev sa montagn la.  
Zot reysi ris Antwann lor platform  
  Mo Antwann koko  
Les mo de lalev redonn twa lavi.  
Li anbras Antwann  
ZOT TOU  
Pitie bondie!  
ANTWANN  
 Mo pe mor Kleopat,  
Mor. Lagorz sek. Donn mwa enpe dilo.  
Ekout  mwa.  
KLEOPAT  
 Non! Twa ekout mwa koko.  
Mo bizen twa. Pa kit mwa.  
ANTWANN  
   Ekoute!  
Sey gagn to biennet dan pouvwar Sezar.  
KLEOPAT  
Enpo sib! 
ANTWANN  
 Zwenn Prokleous, koz ar li.  
KLEOPAT  
Mo pou fer konfians zis mo volonte.  
ANTWANN  
Ler finn arive. Mo bizen a le. 
76 
 Falepa plore. Mazinn Mark Antwann,  
Gran prens lanpir Rom! Li tousel kapav  
Ranvers Mark Antwann!  
KLEOPAT  
 Pa kit mwa Antwann.  
Si twa to pa la, lemonn pou vinn vid.  
Pa ale, koko!  
Antwann mor  
Aster nou later pou fonn dan lamer.  
Pilie sivilizasion pe grene.  
Joukal deklar bay!  
Li tom sankonesans  
SHARMIAN  
O, Madam! Madam!  
IRAS  
Mazeste Lezip! Larenn Kleopat!  
Kleopat bouze  
SHARMIAN  
Ekoute Iras ! 
KLEOPAT  
Mo pa enn larenn.  
Mo zis enn pov fam ki finn perdi tou.  
Lalimier finn tengn. Pa volapenn viv.  
Zis lamor kapav donn liberasion.  
Ayo fam, tifi! Nepli res nanye  
Pou fam ek tifi. Aster zis lamor  
Ena kik valer.  
Zot tou sorti, sarye kadav Antwann  
AK 5 SENN 1  
Dan Alexandri; dan kan Sezar  
Sezar, Agripa, Dolabela, Mesenas, Galous, Prokleous ek lezot manm letamazor  
SEZAR  
Al get li Dolabela; al dir li  
Depoz zarm. Li bet sa fer latet dir.  
DOLABELA  
Kont lor mwa Sezar.  
Li sorti  
Dersetous rantre ar lepe Antwann  
SEZAR  
 Kot to kwar to’ete?  
To kwar to pe rant dan bazar santral?  
DERSETOUS  
Mo nom Dersetous. Mo ti serviter  
Antwann ki merit meyer serviter.  
Tank li ti vivan, mo ti servi li;  
Tou so bann ennmi ti mo ennmi ‘si.  
Aster O Sezar, si ou aksepte,  
Mo pou servi ou.  Si ou pa’le mwa,  
Res lamor pou mwa.  
SEZAR  
 Ki to pe rod dir?  
DERSETOUS  
Mark Antwann finn mor.  
77 
 SEZAR  
 Lesiel ek later  
Ti bizen tranble ar sa nouvel la.  
Pa zis enn dimoun! Lamwatie lemonn  
Finn perdi so baz.  
DERSETOUS  
 Li nepli vivan.  
Pa par lazistis, pa par  asasen;  
Par so prop lame, ar kouraz leker  
Antwann finn aret so leker bate.  
Ala so lepe.  
Li donn Sezar lepe Antwann  
 Lepe la kouver  
Ar disan nob enn dimoun plis ki nob.  
SEZAR  
Pa bizen onte si larm pe koule.  
Niouz koumsa fasil kas nou gargoulet.  
AGRIPA  
Pa fasil senier! Aster nou pe plor  
Seki talerla nou ti souet e. 
MESENAS  
Defo ek grander ti egal dan li.  
AGRIPA  
Peyna so segon. Bondie par expre  
Donn nou bann defo ki fer nou imen.  
Sezar boulverse.  
MESENAS  
 Oblize panse  
Lor problem lavi kan trazedi la.  
SEZAR  
Mo finn oblize mat ar li ziska  
Ki enn ant nou de al manz la pousier.  
Pa ti ena plas pou nou toulede.  
Swa mwa ki pous li dan soley kouse;  
Swa li ti pous mwa dan kazot fer nwar.  
O kontradiksion! O laviktwar tris!  
Tristes exitan! Konpagnon ennmi!  
Ennmi konpagnon!  Pa ti ena swa:  
Swa Antwann, swa mwa. Kan enn pe monte,  
Lot bizen desann. Ekout mwa vouzot...  
Enn Ezipsien rantre  
Pli tar mo dir zot. Wi, ki ou bizen?  
EZIPSIEN  
Larenn Kleopat, dan so moniman,  
Anvi ou dir li ki ou lentansion  
Pou ki li kone ki li bizen fer.  
SEZAR  
Dir li pa traka. Li pou resevwar  
Mesaz ofis iel ki pou montre li  
Ki pouvwar Romen li sivilize.  
Pa pou imilie Larenn Kleopat.  
EZIPSIEN  
Bondie beni ou!  
78 
 Ezipsien sorti  
Vinn la Prokleous. Al dir Kleopat  
Ki pouvwar Romen peyna lentansion  
Imilie lafami rway al Lezip.  
Bizen evite ki li deside  
Pou kas nou ko nte: servi so swisid  
Pou gat nou sikse. Pa perdi letan.  
Revinn lor vites pou les nou kone  
Seki pe pase.  
PROKLEOUS  
  Mo ale toutswit.  
Prokleous sorti  
SEZAR  
Galous, al ar li!  
Galous sorti  
 Kot Dolabela?  
Pou ed  Prokleous.  
ZOT TOU  
Dolabela!  
SEZAR  
 Ayo, mo finn bliye.  
Li bien okipe. Pli tar nou zwenn li.  
Vinn dan mo latant pou mo rakont zot  
Kouma akontker mo’nn rant dan lager;  
Kouma mo’nn fer tou pou rekonsilie.  
Sikse dous -amer!  (Zot tou sorti ) 
AK 5 SENN 2  
Dan Ale xandri; dan moniman Kleopat  
Kleopat, Sharmian, Iras ek Mardian rantre  
KLEOPAT  
Kan pas dan dife lerla nou trouv kler.  
Mo sagren Sezar. Li zis enn chokrra  
Dan lame desten. Mwa mo kapav pran  
Desten dan lame, dam so diktatir  
E refiz santaz lasans ek sanzman.  
Prokleous divan laport moniman  
PROKLEO US 
Sezar salie ou, gran larenn Lezip,  
E li dimann ou dir li ki ou’le.  
Li pa pou refiz donn satisfaksion.  
KLEOPAT  
Kouma ou’apele?  
PROKLEOUS  
 Prokleous mo nom.  
KLEOPAT  
Antwann ti dir mwa kapav kont lor ou.  
Me anverite mo pa fer konfians.  
Si Sezar anvi ki larenn Lezip  
Dimann sarite, li bizen kone  
Ki enn larenn pa pou dimann li mwens  
Ki enn rwayom pou so zenn eritie.  
PROKLEOUS  
Pa bizen traka. Sezar enn gran prens  
79 
 Ki montre fermte kan li neseser;  
Zenerozite divan soumision.  
KLEOPAT  
Dir li mo’axepte ki mo so vasal.  
PROKLEOUS  
Bravo mazeste. Ou pou apresie  
Grander ek bonte Anperer Romen.  
Detrwa solda pas par deryer pou may Kleopat  
Get kouma fasil may larenn dan lak!  
Vey li bien ziska Sezar arive.  
IRAS  
Ayo mo larenn!  
SHARMIAN  
 Bann zom ipokrit!  
KLEOPAT  
Zot pa pou gagn mwa!  
Li tir enn pwagnar  
PROKLEOUS  
 Pa fer sa madam!  
Li dezarm Kleopat  
Nou pa ou ennmi.  
KLEOPAT  
 Mo prefer lamor.  
PROKLEOUS  
Pa anpes istwar konn grander Sezar!  
KLEOPAT  
Mo refiz manze; refiz bwar, dormi.  
Mo kone kouma d etrir mo lekor;  
Anpes Sezar fe r so galimacha;  
Oktavia deklar ki li siperyer;  
Pa donn sans lafoul fer zot tamasa.  
Larenn Kleopat refiz rant dan zou;  
Li’nn fini swazir dan Lezip enn trou.  
Les bebet dan Nil devor mo lekor;  
Met mwa pandi lor oter piramid!  
PROK LEOUS  
Bann panse makab napa en a plas  
Dan lespri Sezar.  
Dolabela rantre  
DOLABELA  
 Mo bon Prokleous,  
Nou met okouran tou seki to’nn fer.  
Li bien bizen twa. Mo pran larelev.  
PROKLEOUS  
Okip larenn bien. ( Ar Kleopat ) Mazeste Lezip,  
Mo pou dir Sezar seki ou’nn d ir mwa.  
KLEOPAT  
Dir li mo’le mor!  
Prokleous ek solda sorti  
DOLABELA  
 Mo sir ou konn mwa.  
KLEOPAT  
Mo konn zis Antwann. Lider san parey.  
80 
 Peyna so segon. Enn veritab zom.  
Si ou ou’enn vre zom, dir mwa ki Sezar  
Pou fer ar enn pov fam ki’nn perdi tou.  
DOLABELA  
Sezar onorab. So plan o norab.  
KLEOPAT  
Eski li pa pou trenn mwa deryer li  
Pou montre lemonn pwisans so larme?  
DOLABELA  
Kifer ou dir sa?  
KLEOPAT  
Parski mo kone.  
Tronpet, tanbour; Sezar, Prokleous ek so bann lietnan rantre  
ZOT TOU  
Avanse! Fer plas pou Sezar p ase. 
SEZAR  
Kot larenn L ezip?  
DOLABELA  
 Anperer Rom la.  
Kleopat azenou  
SEZAR  
Pa fer sa madam. Rom pa dominer.  
KLEOPAT  
Desten pe dikte. Mo zis obeir.  
SEZAR  
Bliye lepase. Aster nou ekrir  
Enn nouvo sapit. Dan konfrontasion  
Nou plis ki feros me dan laviktwar  
Nou montre bonte, zenerozite.  
KLEOPAT  
Mersi gran senier. Dan deklarasion  
Kapitilasion ena tou dibien  
Rwayote Lezip. Mo bann oditer  
Finn bien okip sa.  
SEZAR  
Mo’nn zet enn koudey. Mo pa satisfe  
Me mo pas leponz lor seki manke.  
KLEOPAT  
Kapavet oditer finn fer e rer. 
SEZAR  
Larenn Kleopat, anperer Romen  
Pa enn boutikie. Tou seki pou ou  
Pou res ou dibien. Nou nou pou fer tou  
Pou ki ou zanfan ek ou prop personn  
Pa ena problem konfor ek boner.  
Lanpir ek rwayom dan lakorite  
Pou konn devlopman.  
KLEOPAT  
 Mersi gran senie r. 
SEZAR  
Dir plito partner.  
Sezar ek so laswit sorti  
 
81 
 KLEOPAT  
Zot finn konpran li. Li pe pas siro  
Pou anpes mwa fer seki neseser.  
Li koz dan zorey Sharmian  
IRAS  
Soley pe kouse. Aster pou fer nwar.  
KLEOPAT  
Ale mo Sharmian, fer seki bizen.  
SHARMIAN  
Madam, kon t lor mwa.  
Sharmian sorti, Dolabela rantre  
KLEOPAT  
Wi, Dolabela!  
DOLABELA  
 Ou ti’ena rezon.  
Zot pe avoy ou ek ou zanfan Rom.  
KLEOPAT  
Mersi bon dimoun.  
DOLABELA  
Bonnsans mazeste.  
Dolabela sorti  
KLEOPAT  
Martir koumanse. Nou pou vinn obze  
Kiryozite pou popila sion Rom.  
Anplis pou tret nou koumadir laryaz  
Dan bann pies teat, ridikiliz nou,  
Boufonn nou pou fer tilespri riye.  
IRAS  
Mo prefer mor avan!  
KLEOPAT  
 To enn malinn.  
Nou kas zot konte.  
Sharmian retourne  
  Mo bann bon konpagn,  
Aster prepar mwa pou mo’al zwen n Antwann  
Kouma enn larenn dan tou so laglwar.  
Iras sorti; ena enn tapaz deor  
Ki sa tapaz la?  
Enn gard rantre  
GARD  
 Madam, enn bonom  
Finn amenn pou ou enn gro pagne fri.  
KLEOPAT  
Al dir li mersi; amenn pagne la.  
Gard sorti  
Sezar pou kone ki lafors  enn fam.  
Dinite imen pa vann dan bazar.  
Gard retourne ar enn pagne; Iras amenn vetman ek akseswar rwayal  
Ale abiy mwa. Larenn Kleopat  
Pe al zwenn so bienneme, Mark Antwann.  
Sezar fer grannwar, mo pou montre li  
Ki ete enn fam. Antwann, mo lamour  
Dan enn ti mama nou d e nou pe zwenn.  
82 
 Salam Sharmian, salam Iras! Salam!  
Li anbras zot; Iras tom sankonesans  
SHARMIAN  
Nou lemonn pe fonn; tou pe vinn dilo.  
Kleopat tir enn serpan dan pagne fri poz li lor so pwatrinn  
KLEOPAT  
Ale mo gate, fer to louvraz vit!  
Antwann mo lamour, ko uma to zoli.  
Li mor  
SHARMIAN  
Atann mwa madam. Pa les mwa tousel.  
Li met serpan la lor so pwatrinn e li’si li mor.  
EPILOG  
SEZAR  
Mo ti kwar mo’enn gran terib lor later  
Me enn ti fam feb finn fer mwa konpran  
Veritab lafors kan lamour bien  for. 
Dan mil an anko r kisannla isi  
Pou rapel Sezar. Me tou bann zanfan  
Pou konn zistwar Kleopat ek Antwann.  
RIDO  
RETOURN KONTENI/BACK TO CONTENT S 
ZIL SEZAR  
WILLIAM SHAKESPEARE  
BANN PERSONAZ  
OKTAV SEZAR, MARK ANTWANN, M.E. LEPIDOUS (BANN TRIYONVIR APRE LAMOR ZIL SEZAR)  
SISERO, PIBLIYOUS, POPILIOUS LINA (BANN SENATER)  
BROUTOUS, KASIOUS, KASKA, TREBONIOUS, LIGARIOUS, DISIOUS BROUTOUS, METOULOUS SIMBER, SINA 
(BANN KONSPIRATER KONT SEZAR)  
FLAVIOUS, MAROULOUS (BANN TRIBEN)  
ARTEMIDOR (ENN PROFESER LANGAZ)  
PANNCHANG (LI LIR LAVENIR)  
SINA (ENN POET)  
ENN LOT POET  
LOUSI LIOUS, TITINIOUS, MESALA, ZENN KATO, VOLOUMNIOUS, VARO, KLITOUS, KLODIOUS (BANN 
KAMARAD BROUTOUS EK KASIOUS)  
STRATO, LOUSIOUS, DARDANIOUS (BANN SERVITER BROUTOUS)  
PINDAROUS (SERVITER KASIOUS)  
KALPOURNIA (FAM ZIL SEZAR)  
PORSIA (FAM BROUTOUS)  
BANN SENATER, S OLDA, TI -DIMOUN, SERVITER, ETC.  
LANDRWA:  
ENN GRAN PARTI ZIZTWAR LA PAS DAN ROM; APRE, SE PRE KOT SARDIS EK FILIPI.  
 
 
 
 
 
AK 1 SENN 1  
(Enn lari dan Rom)  
83 
 Flavious, Maroulous ek detrwa ti -dimoun rant lor lasenn  
FLAVIOUS  
Fout lekan! Al zot lakaz, bann dramer!  
Ki zot  kwar toulezour konze piblik?  
Zot pa kone enn zour normal bizen  
Mars ar zouti? Twa, ki travay to fer?  
SARPANTIE  
Mwa misie? Sarpantie!  
MAROULOUS  
Kot to rabo, to marto, to pie -drwa?  
Kifer to finn met zoli lenz sorti?  
Twa dir mwa  ki to travay?  
KORDONIE  
Kouma pou dir ou sa? Si konpar mwa ar enn bon zouvriye, mwa mo enn…enn…rakomoder.  
MAROULOUS  
Ki to travay? Reponn kare -kare?  
KORDONIE  
Enn travay, mo dir ou fran, ki mo fer ar mari plezir. Misie mo pas mo lavi bous trou.  
MAROULOUS  
Ki travay sovaz? Piaw, ki to trav ay? 
KORDONIE  
Pa dekole Patron, pa fer sa! Me, pa traka, si ou dekole mo va kol ou.  
MAROULOUS  
Ki to'le dir, kol mwa? Koze move salte!  
KORDONIE  
Kol ou semel.  
FLAVIOUS  
To enn kordonie, pa vre?  
KORDONIE  
Ekout mwa mo b ourzwa, mwa mo gagn zafer ar lapo. Mo pa ga gn zafer ar lapolitik, ar lapolis, ar lapoli… 
Konpran? Mo gagn zafer ar tou lapo parski mwa patron, mwa mo dokter vie soulie. Kan zot pa bien mo okip 
zot. Tou sa bann bon dimoun ki kontan lapo nef, mo okip zot tra nsaksion.  
FLAVIOUS  
Kifer to pa dan to trava y zordi…?  
Kifer to pe amenn zot mars -marse?  
KORDONIE  
Mo bourzwa, konpran gordonn! Mo fer zot iz zot soulie, lerla mo gagn travay. Me anverite patron, nou'nn 
pran enn zour konze ou selebre viktwar Sezar.  
MAROULOUS  
Ki selebre? Ki pake li'nn kase?  
Ki prizonie  li pe amenn dan Rom  
Pou li merit enn lakey triyonfal?  
Bann engra, tilespri pir ki bebet,  
Bann nimakarram, bann Romen foser  
Finn bliye Ponpe? Rapel kan sak fwa  
Zot mont lor miray, lor pie, lor fortres,  
Lor latour, lor balkon, we lor lakaz,  
Zot zanfan dan l ebra, zot asize  
Atann enn lazourne e parfwa plis  
Zis pou zot kapav trouv Ponpe pase.  
Ler zot trouv li depi lwen pe vini  
Zot pa ti pe sote -pile ansam,  
Kriye telman for ki lamer tranble  
84 
 Ar leko z ot lavwa dan vant later?  
Zot pa rapel? Zot memwar finn vinn kou rt! 
Azordi zot pe met zoli kostim?  
Azordi zot pe pran enn zour lokal?  
Azordi zot pe fann petal fler lor  
Sime asasen bann zanfan Ponpe?  
Ale! Tire!  
Al zot lakaz, tom lor zot de zenou  
Dimann bondi e pardon, pa pini zot  
Pou zot pese kras dan zot prop lasiet.  
FLAVIOUS  
Ale bann kamwad, pou pey zot pese  
Rasanble tou ti -dimoun kouma zot  
Lor lakot e laba plor tou zot larm  
Dan lamer ziska ki enn radmare  
Vinn balye prop zot pese lor later.  
(bann ti -dimoun s orti)  
To'nn trouve kimanier tous zot boubou?  
Krak zot, fer zot fonn kouma ti -toutou.  
Pran sa sime la, al kot Kapitol,  
Mwa mo pas isi. Ras bann oriflam  
Kraz dekorasion partou kot ena.  
MAROULOUS  
Pa pe rod lamerdman?  
To kone zordi fet Lendepandans.  
FLAVIOUS  
Avoy zot ferfout! Ras dekorasion  
Lor stati Sezar. Tou. E letansa  
Mwa, mo dispers lafoul bado, kirye;  
Twa'si fer parey, pa les zot goupe.  
Bizen tay -tay lezel Sezar, fer li  
Retourn lor later, koup -koup so lake.  
Si les li kas lalinn, no u fini net,  
Nou vinn so esklav, li pou kraz latet.  
Zot sorti  
AK 1 SENN 2  
(Enn plas pib lik) 
Sezar, Antwann (antraksout), Kalpournia, Porsia, Disious, Sisero, Broutous, Kasious, Kaska, pannchang 
rantre; Maroulous, Flavious swiv zot.  
SEZAR  
Kalpournia!  
KASKA  
Silans, Sezar pe koze.  
SEZAR  
Kalpournia!  
KALPOURNIA  
Wi Senier!  
SEZAR  
Kalpournia, ler An twann galoup lekours  
Dibout lor so sime. Antwann tann sa!  
 
ANTWANN  
Wi Sezar.  
85 
 SEZAR  
Pa bliye Antwann, ler to galoupe  
Tous vant Kalpournia; nou grandimoun dir  
Kan enn atlet tous enn madam steril  
Lagign disparet.  
ANTWANN  
                      Kont lor mwa Seza r. 
Kan Sezar dir "fer sa", toutswit fer li.  
SEZAR  
Bon aster, large! Respe tou koutim.  
PANNCHANG  
Sezar!  
SEZAR  
Kisannla pe apel mwa?  
KASKA  
Trankil vouzot trankil! Tra nkil laba!  
SEZAR  
Kisannla dan lafoul pe kriy mo nom?  
Mo'nn tann enn lavwa pli persan ki tou,  
Kriye "Sezar". Koze! Sezar lamem.  
PANNCHANG  
Tansion lekenz Mars!  
SEZAR  
Ki li ete sa?  
BROUTOUS  
Pannchang pe dir ou tansion lekenz Mars.  
SEZAR  
Amenn li isi, mo'le get so fas.  
KASIOUS  
Ou laba vinn isi pre kot Sezar.  
SEZAR  
Ki to pe radote? Redir enn kou.  
PANN CHANG  
Tansion lekenz Mars.  
SEZAR  
So katorz ventwit! Pa pran kont. Nou'ale.  
(Tropet. Zot sorti. Broutous ek Kasious reste)  
KASIOUS  
Ou pa pou al get deroulman  lekours?  
BROUTOUS  
Non.  
KASIOUS  
Mo konsey ou al gete.  
BROUTOUS  
Mo pa kontan spor. Mo peyna ditou  
Sa lespri sportif ki Antwann ena.  
Pa pran mwa kont Kasious, al amiz ou.  
Salam.  
KASIOUS  
Broutous, depi enpe letan mo kwar  
Ou lizie pa get mwa ar zantiyes,  
Ar tandres mo ti abite gagne;  
Pa bon gard distans, tini -tini lwen  
86 
 Enn kamwad senser.  
BROUTOUS  
                           Pa dir sa Kasious.  
Pa kwar sa mo frer. Si mo paret tris  
Se parski mo ankoler ar momem  
Pa ar lezot. Mo lespri fatige  
Depi enpe letan ar bann problem  
Personel ki pa konsern lot ki mwa,  
Akoz samem mo kapav paret drol;  
Fale pa ki sa fatig bann kamwad,  
E ou Kasious ou parmi mo kamwad.  
Fale pa zot kwar ki mo'nn plen ar zot;  
Me plito ki Broutous, anplen dan douk,  
Pe bliye so devwar  anver lezot.  
KASIOUS  
Pardonn mwa Broutous, mo'nn mal konpran ou.  
Akoz sa betman mo finn gard sekre  
Bann gran -gran lide , bann panse profon.  
Dir mwa si ou trouv ou figir?  
BROUTOUS  
Kasious, okenn lizie pa trouv limem  
Exepte par reflexion lor kiksoz.  
KASIOUS  
Foul dakor.  
E li fer bien sagren ki gran Broutous  
Peyna sa kalite laglas ki kapav  
Montre li so vre valer envizib  
Pou li  konn so vre limem. Mo finn tann  
Boukou grandimoun dan nou pov pei  
(Apar Sezar bien sir) koz ou koze;  
Zot dir koumsa ki pou kas zot lasen n 
Bizen ki Broutous get so vre limem.  
BROUTOUS  
Dan ki kales ou pe ris mwa Kasious,  
Ler ou pe rod fer mwa trouv dan mome m 
Seki pa ekziste?  
KASIOUS  
Broutous mo frer, ekout mo parol bien.  
Pwiske ou pa kapav trouv oumem bien  
San pas par enn laglas, mwa ou laglas  
Pou fer ou dekouver seki ou ete,  
Tou seki dan ou ki ou pa kone.  
Broutous matlo, fer mwa konfians mo frer:  
Si mo ti e nn boufon, enn ipokrit  
Ki ale -vini fer gran -gran promes  
Ar sak nouvo konesans; si ou kwar  
Kan mo mepriz dimoun, mo pas siro,  
Pou fons  kouto dan ledo; si ou kwar  
Mo swazir mo kamwad bonavini;  
Si ou kwar tousa, Kasious ou ennmi.  
         (Tronpet ek tapaz)  
BROUTOUS  
Ki sa tapaz la? Mo per ki lepep  
87 
 Fer Sezar vinn lerwa.  
KASIOUS  
                      Ou per sa arive?  
Savedir ou kont Sezar vi nn lerwa.  
BROUTOUS  
Mo kont, Kasious, mem mo bien kontan li.  
Kifer ou blok mwa tousa letan la?  
Ki sa sekre ou pe rod dir mwa  la? 
Si li konsern nou pei, nou patri  
Met loner isi, met lamor laba  
Mo pou get toulede san preferans.  
Bondie ekout mo lapriyer parski  
Pou sov mo loner mo pa per lamor.  
KASIOUS  
Mo'nn toultan admir ou grander Broutous,  
Mo konn ou lespri kouma ou lekor.  
Loner  mem size mo zistwar zordi.  
Mo pa bien kone ki lezot panse  
Lor lavi zordi, me mwa mo kone  
Mo prefer lamor ki viv enn l avi 
Martir sou diktatir enn lot dimoun.  
Mo ti ne lib kouma Sezar, ou'si:  
Ou ek mwa ti bien nouri, nou kapav  
Tini move -tan parey kouma li.  
Enn fwa mo rapel, letan ti move,  
Laroul ti pe kras lekim lor laplaz.  
Sezar chalenj mwa: "Kasious to kapav  
Sot ansam ar mwa dan sa dilo la  
Naz ziska laba? "San perdi letan  
Ar mo lenz lor mwa mo plonz dan lekim  
Dir li swivre mwa; wi, li ti swiv mwa.  
Bann gro  vag kraze, nou toul'de fonse,  
Ar lame -lipe koup dilo ande  
Avanse for -for, gete ki pli red.  
Me avan nou reysi ariv dan bit,  
Li kriye: "Osekour, mo pe nwaye!"  
Lerla kouma Eneas, nou anset,  
Ki sov so papa ler Trwa pe brile,  
Sarye li lor so zepol, koumsamem  
Mo sarye Sezar. E samem Sezar  
Finn vinn gran mari, e pov Kasious li  
Enn pov mizerab, bizen bes latet  
Sak fwa Sezar anvi fer enn ti -sign.  
Enn fwa an Espagn li ti gagn lafiev;  
Ler lakranp chombo li fale get li  
Tranble; wi, sa ti bondie la tranble.  
So lalev ti  vinn pal kouler kapon,  
So lizie ki zordi pe krak lemonn  
Ti som -som; fale ou tann li plengne.  
So lagel ki zo rdi donn nou tou lord  
Ekout li, ekrir so diskour dan liv  
Ti pe gele: "Donn mwa bwar Titinious"  
Kouma'enn tifi. Bondie! Mo pa konpran  
88 
 Kouma enn boug  fay-fay, frazil koumsa  
Finn reysi ramas nou tou, mont lao  
E tousel dirize.  
          (Tapaz, Tronpet)  
BROUT OUS  
Lafoul pe kriye ankor!  
Mo bien kwar sa bann aplodisman la  
Se akoz pe donn Sezar nouvo tit.  
KASIOUS  
Ki pou fer matlo! Li li enn zean  
E nou ti -dimoun, nou nou zis bann nen  
Ki ranp ant so gran lazam, louk -louke,  
Rod parsi -parla ek tom dan disgras.  
Parfwa nou desten li dan nou lame:  
Pa kapav, Broutous blam bondie pou sa,  
Noumem antor si nou zis bann bweter.  
Broutous e Sezar. "Sezar" zis enn mo!  
Nou ek rir zot, ou nom osi zoli;  
Pronons zot, ou nom plen labous parey;  
Pez zot, zot mem pwa, servi toul'de nom,  
"Broutous" fer mazik otan ki "Sezar".  
Mo dimann tou bondie dan liniver  
Ki nouritir Sezar finn avale  
Pou li vinn sitan gran? Laont partou!  
Rom to finn perdi tou to disan nob!  
Zame, zame dan listwar nou pei  
Nou grander ti depann lor enn sel zom.  
Dir mwa kan, apart aster, enn lider  
Tousel diriz tou, kontrol tou tousel?  
Rom sa, ousa rom ki tourdi lespri,  
Ki permet enn sel zom tap tou limem?  
Rapel ki nou pap a ti rakont nou:  
Ti'ena enn Broutous ki ti pou toler  
Jab lanfer silefo san zame les  
Rom tom d an lame enn lerwa.  
BROUTOUS  
Mo pa doute ou lamitie senser;  
Mo konpran, mo kwar, ki ou'le mo fer.  
Ki mo panse lor sa sitiasion la  
Enn zour mo va dir ou. Pou lemoman  
Mo bos tait - mo dir sa ar lamitie - 
Pa fer okenn mouv. Tou seki ou'nn dir  
Mo pou pran bien kont; seki ou ena  
Pou dir mo pou ekoute e kan ler  
Arive nou va diskit tou problem.  
Ziska sa zour la reflesi lor sa:  
Broutous prefer viv lavi peizan  
Ki pretann li e nn dirizan Romen  
Dan kondision dir ki problem zordi  
Pou pil lor nou latet.  
 
KASIOUS  
                       Mo bien kontan  
89 
 Ki mo ti lavwa finn reysi montre  
Laflam dan leker Broutous.  
          (Sezar e so laswit rantre)  
BROUTOUS  
Spor finn fini. Sezar pe reto urne  
KASIOUS  
Kan zot pase, trap Kaska par so lenz;  
Li li pou donn nou dan so manier eg  
Tou lenformasion enportan zordi.  
BROUTOUS  
O.K. Mo fer sa. Kasious ou'nn trouv sa?  
Figir Sezar anflame ar koler,  
Tou dimoun vadire sok samachar,  
Kalpournia bien -bien pal;  get Sisero!  
So figir, so lizie rouz ar saler  
Parey kouma dan Kapitol sak fwa  
Bann senater refit so argiman.  
KASIOUS  
Kaska pou dir nou seki finn pase.  
SEZAR  
Antwann!  
ANTWANN  
Sezar?  
SEZAR  
Mo prefer gagn zafer ar dimounn gro,  
Seve bien pegne, pas letan dormi . 
Par kont get Kasious, meg e afame;  
Li nek panse mem: li bien danzere.  
ANTWANN  
Li pa danzere, peyna pou per li;  
Li enn Romen nob ki respekte lord.  
SEZAR  
Ti bizen pli gro! Me mo pa per li.  
Si Sezar ti ena pou per kikenn  
Premie dimoun mo ti pou evite  
Se sa megrer Kasious la. La lir tro,  
So lizie persan ed li dekouver  
Sekre dan nou profon. Li kont plezir,  
Pa kouma twa Antwann; kont lamizik;  
Rar-rar li sourir, kan sa arive  
Koumadir li mok limem e mepriz  
So lespri ki finn oze fer sourir.  
Dimoun koumsa pa fouti res trankil  
Kan zot trouv kikenn ki pli gran ki zot;  
Kwar mwa A ntwann, zot bien -bien danzere.  
La mo pe dir twa seki bizen per,  
Pa seki mo per. Mwa mo Sezar mwa!  
Vinn adrwat, mo zorey gos pa tann bien,  
Dir mwa fran -fran ki to panse lor li.  
          (Tronpe t. Sezar ek so laswit sorti)  
 
KASKA  
Ou ti trap mo lenz, ou'anvi koz ar mwa?  
90 
 BROUTOUS  
Wi Kaska, ki finn arive laba  
Fer Sezar paret boude?  
KASKA  
Ou pa ti ar li ler sa arive?  
BROUTOUS  
Si sa vre mo pa ti pou dimann ou.  
KASKA  
Be, ti pe donn li e nn kouronn e ler ofer li sa li ti repous li ar rever so lame, koumsa; pa dir ou lerla lafoul 
kriye.  
BROUTOUS  
Segon tapaz la kifer?  
KASKA  
Mem rezon.  
BROUTOUS  
Trwa fwa lafoul ti kriye. Trwaziem fwa?  
KASKA  
Mem rezon.  
BROUTOUS  
Trwa fwa finn ofer li enn kouronn ? 
KASKA  
Mari sa m o dir ou. Trwa fwa li'nn repous li me sak fwa pli dousman ki lafwa avan. E sak fwa, pa dir ou, tou 
sa bann bon dimou la kriye.  
KASIOUS  
Kisannla ti ofer li kouronn?  
KASKA  
Be Antwann.  
BROUTOUS  
Kaska matlo, dir nou kimanier sa'nn pase.  
KASKA  
Difisil pou dir k imanier. Detout fason ti enn maskarad, mo pa'nn pran kont. Mo ti trouv Mark Antwann ofer 
li enn kouronn - anfen pa enn vre -vre kouronn, plito enn sa bann tipti kouronn imitasion la, ou kone - e 
kouma mo ti dir ou, li ti refiz li enn premie fwa; me apart so  senn, mwa mo bien kwar deziem fwa li ti 
repous li e, ant ou ek mwa, koumadir li pa ti'le larg li. Enn trwaziem fwa ler ti ofer li, li ti refize e ler li ti pe 
repous kouronn la so bann chokra ti kriye, ti tap zot lame plen ar kor, t i avoy zot kasket lagre s dan ler e zot 
lagel pi ti larg telman pianter akoz ki Sezar ti refiz zot kouronn ki pov diab la ti mank respirasion. Sezar ti 
tom san konesans, zot kone. Tanka mwa, mo ti per pou riye tansion ler mo ouver mo labous zot pianter ti 
pou rant dan mo poumon.  
KASIOUS  
Chombo! Sezar ti tom sankonesans?  
KASKA  
Li ti bez anba dan lafwar, ti pe kime, enn gounga pa manti.  
BROUTOUS  
Sirman li enn epileptik.  
KASIOUS  
Sezar pa enn epileptik. Ou, mwa,  
Mo frer Kaska, nou nou epileptik.  
KASKA  
Ayo! Ki ou pe dir? Mo sir Sezar t i tom sankonesans. Si bann zans la pa ti aplodi li ousa pip li kan li ti fer zot 
plezir ousa non, parey kouma zot fer ar bann akter teat, mo pa apel Kaska.  
 
BROUTOUS  
Ki li'nn dir ler li regagn konesans?  
91 
 KASKA  
Get sa, avan li ti tonb e, ler li ti trouve ki la mas ti dan mangann akoz li ti refiz kouronn, li ti ouver so manto e 
ti dir zot koup so lagorz plito. Si mo ti enn parmi sa valtay la, san tike mo ti pou sot so likou - parol mo dir 
ou. Lerla li zet lekor! Ler li ti regagn konesans li ti sipliy so lantouraz  onorab pardonn so febles si li ti finn 
fane. Detrwa bonnfam pre kot mo ti pe diboute li dir: "Ayoyo, pov jab la!" Zot ti pardonn li tou. Pa kapav 
pran zot kont. Si Sezar ti asasinn zot mama zot ti pou fer parey.  
BROUTOUS  
Apre sa t ris-tris, li ti retourne?  
KASKA  
Wey!  
KASIOUS  
Sisero ti dir kiksoz?  
KASKA  
Wey! Li ti koz Grek.  
KASIOUS  
Ki li ti dir?  
KASKA  
Pa kapav koz manti. Mo pa'nn konpran. Me seki ti konpran ti pe fer sourir ant zot e ti pe sakouy -sakouy zot 
latet. Mo koz fran, tousa ti Grek pou mwa. E enn no uvel sok: finn aret Maroulous ek Flavious ki ti pe ras 
bann dekorasion lor bann stati Sezar. Salam. Mo sir ti ena plis boufonnri, me mo pa rapel.  
KASIOUS  
Vinn manze lakaz tanto Kaska.  
KASKA  
Sori, mo'nn deza aksepte enn lot en vitasion.  
KASIOUS  
Dime tanto?  
KASKA  
Bien sir, si mo ankor vivan, si envitasion la tini touzour e si manze la volapenn deranze.  
KASIOUS  
Korek! Nou zwenn dime!  
KASKA  
Korek sa. Salam vouzot! ( Li sorti ) 
BROUTOUS  
Ala li finn vinn enbesil ar laz,  
Li ti bien -bien  vif lepok so zenes.  
KASIOUS  
Li ankor bien -bien vif kan bizen fer  
Enn louvraz korek ki dimann kouraz,  
Mem si li paret enn tipe lakagn.  
So manier raf -raf samem bon zepis  
Pou nou apresie so lentelizans  
E dizer so sazes.  
BROUTOUS  
Ou ena rezon. Mo bizen ale.  
Dime, si ou anvi diskit ar mwa  
Mo kapav vinn kot ou; swa, si ou'le  
Vinn dan mo lakaz, mo pou atann ou. ( Broutous sorti ) 
KASIOUS  
Broutous to enn bon dimoun, me kwar mwa  
To sasi onorab mo vir -vir li,  
Kas so konte; zot, dimoun onorab,  
Frekant bann onorab, bon kouma zot.  
Kisannla sitan bay pa fer koustik?  
92 
 Sezar mefie mwa, li kontan Broutous.  
Si mo ti Broutous, li li ti Kasious  
Peyna sime li may mwa. Seswar mem  
Ar fos lekritir mo avoy bann let  
Par lafnet, fer koumadir bann dimoun  
Pe dir li, li tousel kapav sov nou;  
Parsi -parla enn ti lak ar S ezar.  
Apre sa, les Sezar get so zafer,  
Swa li li grene, swa nou trouv zekler.  
AK 1 SENN 3  
(dan lari)  
Loraz, zekler, Kaska ek Sisero rantre sakenn so kote.  
SISERO  
Kimanier Kaska! Sezar li kot li?  
Kifer ou ronfle? Ki fer ou get fix?  
KASKA  
Ou pa trakase kan no u liniver  
Pe tranble kouma'enn deler? Sisero  
Mo finn zwenn siklonn kan rafal divan  
Desir gro -gro pie; mo finn zwenn osi  
Lamer jabolik kime ar laraz,  
Ki gonfle so ches pou lager ar niaz;  
Me avan, zame, zame mo dir ou,  
Mo finn zwenn siklonn ki kras boul dife . 
Swa bann bondie dan lesiel pe lager,  
Swa bann bondie, plen ar nou larogans,  
Pe kras zot laraz pou bril nou foli.  
SISERO  
To finn trouv zafer extraordiner?  
KASKA  
Enn senp ti -esklav, mo sir ou konn li,  
Lev so lame gos ki alime for  
Kouma ven flanbo, me so la me la  
Pa brile ditou, mem pa enn ti klos.  
Fekla - mo pa'nkor ramas mo lepe - 
Mo finn zwenn enn lion pre kot Kapitol,  
Li yam mwa bien, boud so sime ale  
San fer mwa ditor. Dan mem plas ti'ena  
Plis ki san madam,  blan ar lafreyer,  
Finn perdi laboul. Zot tou fe r serman  
Zot finn trouv dimoun anflam dan lari.  
Yer enn sovsouri pa ti pe kas poz  
Anplen lazourne dans lafwar laba,  
Nek fer so mofinn? Kan mirak koumsa  
Ariv anmentan, napa vinn dir mwa  
"Sa li normal sa, touta fe normal."  
Mwa mo kwar zot pe anons gran maler  
Ki pou fer fraka la lor nou later.  
SISERO  
Mo dakor tousa bien -bien anormal,  
Sakenn pou get sa dan so prop manier,  
Pou sey trouv ladan so laverite.  
Sezar, li pe al Kapitol dime?  
93 
 KASKA  
Mo kwar bien. Li finn dimann Mark Antwann  
Fer dir ou ki li pou laba dime.  
SISERO  
Bonnwit Kaska! Par enn letan parey  
Pa bon trenn deor.  
KASKA  
                         Salam Sisero.  
        (Sisero sorti. Kasious rantre)  
KASIOUS  
Kisannla sa?  
KASKA  
                 Enn Romen.  
KASI OUS  
                                Kaska sa?  
KASKA  
Ou finn bien tande. Get sa letan la.  
KASIOUS  
Enn zoli letan pou dimoun onet.  
KASKA  
Kisannla kontan enn letan koumsa?  
KASIOUS  
Bann seki kone lemonn finn pouri,  
Mwa mo pa per, mo finn al mars partou  
Expoz mo lekor ar koler lesiel;  
Get mwa Kaska, mo finn lar g mo semiz  
Chalenj loraz -zekler bril mo lekor;  
Ler zigzag elektrik desir lesiel  
Mo prezant mo ches san okenn freyer  
Lor sime lafoud, envit li vini.  
KASKA  
Be kifer ou provok koler lesiel?  
Nou, dimoun ordiner, nou bizen per  
Ler bann bondie pwisan avoy signal  
Ki bel -bel bala pe desann lor nou.  
KASIOUS  
Ou bien bet Kaska e sa lespri vif  
Ki tou Romen ena, ou ou manke  
Swa ou pa servi. Ou pal, abriti,  
Trakase kouma enn zako sagren  
Parski ena dezord dan  liniver.  
Me sey pans enn kou veritab rezon  
Kifer boul dife, kif er jab partou,  
Kifer zanimo pe al kont -natir,  
Kifer vie zako ek baba predir,  
Kifer tou zafer devir dan ganndol,  
Kas lalinn ale, manz zot prop piti,  
Riy ambalao, kifer? Si get bien  
Ou pou konpr an ki bondie fer expre  
Pou ouver nou lizie, fer nou trouve  
Ki go lmal pe diriz nou douniya.  
Si ou'le Kaska mo kapav dir ou  
Kisannla kouma marenwar lanfer  
94 
 Brile, ouver tom, kras dife, kriye  
Kouma sa lion la pre kot Kapitol;  
Enn dimoun pa pli for ki ou, ki mw a 
Ki nou'le mate, me ki danzere  
Ek efreyan kouma sa deboulman.  
KASKA  
Ou'le dir Sezar, pa vre sa Kasious?  
KASIOUS  
Foupamal kisannla! Dimoun zordi  
Ena lekor kouma nou gran -dimoun  
Me, abba, kouraz nou papa finn mor,  
Se lespri nou mama ki diriz nou.  
Nou nek konn chato, zis bon pou met zip.  
KASKA  
Vremem sa! Mo tann dir bann  senater  
Dime mem pou fer Sezar vinn lerwa;  
Li pou gagn pouvwar rwayal partou, sof  
Isi dan Itali.  
KASIOUS  
Mo kone kot pou fons sa pwagnar la.  
Kasious pou aret lesklavaz Kasious.  
Dan swisid, bondie fer bann feb vinn for;  
Dan swisid, bondie kas konte tiran.  
Gran -gran sitadel, bel miray beton  
Prizon souteren, gro lasenn lasie  
Pa kapav bare volonte lespri.  
Kan nou finn plen ar prizon dominer  
Lavi ena pouvwar aret lavi.  
Si mwa mo konn sa, les lemonn kone  
Ki, ler tirani pez mo nam dan pens  
Koumsa, mo kas so konte . 
       (Loraz touzour for)  
KASKA  
Mo'si parey!  
Nenport ki prizonie ena pouvwar  
Ar so prop lame fini so martir.  
KASIOUS  
Ki finn fer Sezar vinn enn gran tiran?  
Pov jab la! Finn fors li vinn enn loulou  
Parski bann Romen finn vinn bann mouton;  
Li pe fer rambo  parski nou bann feb.  
Si nou'le vit -vit fer enn gran dife  
Servi lapay. Rom, to finn vinn gonaz,  
Brousay ek lerip, lapousier dibwa,  
Kaka vas pou ekler foli -grander  
Enn esklav vo lonter; mo bizen pran  
Mo responsabilite. Mo pa per  
Pou fer fas danze, ariv ki ar iv. 
KASKA  
Ou pe koz ar Kaska, enn zom onet  
Pa enn meter dan siro. Tap ladan!  
Organiz mouvman pou devir bol dal  
E mwa mo pou la koste ar bann ferm  
95 
 Ki mars divan -divan. (zot kas pognedme)  
KASIOUS  
                             Korek sa mam!  
Kaska tann mwa, mo' ena dan mo lame  
Bann gran -gran koko ki finn aksepte  
Pou fer ansam ar mwa enn bel louvraz  
Ki pou amenn laglwar danzerezman;  
La deza tou bannla pe atann mwa  
Kot Teat Ponpe; grasa move tan  
Peyna pou traka, tou bann sime kler;  
E kondision atmosferik parey  
Koum a gran louvraz nou pou akonpli:  
Sanginer, elektrik, plis ki terib.  
    (Sina rantre)  
KASKA  
Kasiet la! Tansion, kikenn pe vini!  
KASIOUS  
Sina sa! Nek get so manier marse,  
Nou bann sa. Sina kot ou pe ale?  
SINA  
Rod ou. Li ki li? Metelous Simber?  
KASIOUS  
Non. K aska sa. Li'si dan nou korom  
Pou fer louvraz la. Peyna niouz, Sina?  
SINA  
Bienveni Kaska. Douk sa letan la!  
Dir ou nou finn zwenn bann zafer extra.  
KASIOUS  
Sina reponn mwa,  peyna okenn niouz?  
SINA  
Ayo wi Kasious! Fer latet -lipe,  
Bizen ki Broutous rant dan n ou latant.  
KASIOUS  
Kas pa latet! Sina pran sa let la  
Poz li lor fotey Broutous enn fason  
Ki zis Broutous gagn li; sa papie la  
Avoy par so lafnet; kol sannla la  
Lor stati so anset. Apre sa vinn  
Kot Teat Ponpe, nou tou pou laba.  
Disious Broutous ek Treboniou s laba?  
SINA  
Tou dimoun apart Metelous Simber;  
Li finn al rod ou kot ou. Bon mo tir,  
Mo'al fer louvraz la kouma ou finn dir.  
KASIOUS  
Rapel randevou kot Teat Ponpe ( Sina sorti ) 
Vini Kaska. Avan soley leve  
Nou pou zwenn Broutous kot li. So trwa kar  
Mo'nn fin i maye, mo pou may li net  
Ler mo pou zwenn li dan prosenn renion.  
 
KASKA  
Lepep terib kontan ek respe li,  
96 
 Seki paret fay kan nou nou fer li,  
Ar so soutien, par ey kouma mazik,  
Mem zafer briye kouma diaman pir.  
KASIOUS  
Ou finn bien trouve veritab rezon  
Kifer n ou bizen li. Anou ale!  
Minwi pase la e avan lizour  
Nou pou al lev li, pa les li sape.  
(zot sorti)  
AK 2 SENN 1  
Dan verze Broutous - li rantre  
BROUTOUS  
E Lousi ous! Lousious!  
Bann zetwal dan lesiel pe refiz dir  
Si barlizour ankor lwen. E Lousious!  
Li dormi m em; mo zalou so somey,  
To tann mwa Lousious? Leve degaze!  
(Lousious rantre)  
LOUSIOUS  
Ou'nn apel mwa Misie?  
BROUTOUS  
Alim enn labouzi dan mo biro,  
Apre sa vinn isi, vinn appel mwa.  
LOUSIOUS  
Wi Misie. (Li sorti ) 
BROUTOUS  
Sel sime, bizen touy li; mo peyna  
Rezon personel pou rod so maler,  
Pei avan tou. Li pou vinn lerwa,  
Si sa fer li sanze, samem problem.  
Ler zot mont lao zot aprann morde,  
Bizen fer atansion. Donn li kouronn  
Koumadir donn li pwazon pou touy nou,  
Masakre nou sak fwa ki li anvi.  
Tirani vini kan p ouvwar bliye  
Zenerozite: me laverite  
Mo pa kwar zame Sezar finn permet  
Leker dominn lespri. Me ki kone,  
Li ramas lake pou li mont lao,  
Ler li m ont lesel li get lao mem,  
Me ler li'nn fini ariv dan so bit,  
Li tourn so ledo, bliye lesel la,  
So latet dan niaz,  lerla li mepriz  
Sak mars anba li. Kapav li fer sa;  
Donk bizen anpes li. Napeyna prev  
Pou dir ki zordi Sezar li koumsa;  
Nou get sa enn lot manier: nouvo tit  
Kapav fer li perdi so lekilib;  
Sezar koumadir enn dizef serpan  
Ki, si li eklo, pou vinn enn danze,  
Donk bizen kraz dizef la.  
         (Lousious rantre)  
LOUSIOUS  
97 
 Mo'nn alim labouzi dan ou biro.  
Misie, ler mo ti pe rod zalimet  
Kot lafnet mo  finn trouv enn let sele  
Ki pa ti laba ler mo ti'al dormi.  
        (Donn li let la)  
BROUTOUS  
Al dormi garson, pa'nkor  gramaten.  
Lousious dir mwa, pa dime lekenz Mars?  
LOUSIOUS  
Pa kone Misie.  
BROUTOUS  
Chek enn kou dan kalandriye, dir mwa.  
LOUSIOUS  
Wi Misie. ( Li sorti ) 
BROUTOUS  
Bann zetwal filant ki travers lesiel  
Donn ase lekleraz pou mo lir sa.  
(Li ouver let, koumas lir)  
"Broutous pa dormi; konn to vre lafors. Eski Rom etsetera. Fer kiksoz. Broutous pa dormi. Leve."  
Tanzantan sa kal'te mesaz tonbe,  
Mwa mo ramas zot.  
"Eski rom etsetera." Sa li vedir  
Eski Rom toler enn tiran? Ki Rom?  
Mo anset ti fou deor depi Rom  
Tarkwinn l er li ti pran pouvwar rwayal.  
"Fer kiksoz." Dimann mwa fer kiksoz? Rom,  
Mo promet twa, mo fer enn serman, si  
Ena kiksoz pou fer, Broutous pou la  
Pou balye karo, remet tou dan lord.  
(Lousious rantre)  
LOUSIOUS  
Misie, nou lekenz zordi.  
(kikenn tap laport)  
BRO UTOUS  
Mersi. Ouver laport. Ena kikenn.  
       (Lousious sorti)  
Depi Kasious finn mont mwa kont Sezar  
Mo pa pe dormi.  
Ant fer  sa aksion ar konsekans grav  
Ek so konsepsion ena enn peryod  
Kot tou bien bizar kouma enn kosmar.  
Nou nam, nou lespri ek nou santima n 
Zot rant ankonfli: lerla nou leta  
Li net parey kouma enn ti rwayom  
Ki pe fer fas enn… enn lager sivil.  
        (Lousious rantre)  
LOUSIOUS  
Misie ou bofrer Kasious kot laport,  
Li ou'le zwenn ou.  
BROUTOUS  
Eski li tousel?  
LOUSIOUS  
Non Misie, ena lezot ar li.  
98 
 BROUTOUS  
Eski to konn zot?  
LOUSIOUS  
Non, zot sapo kasiet bien zot lizie  
Rever zot palto kasiet zot figir.  
Difisil, Misie pou rekonet zot  
Par zot laparans.  
BROUTOUS  
                         Fer zot tou rantre. ( Lousious sorti ) 
Bannla mem sa. Ayo konspirasi on! 
To onte montre to figir aswar  
Kan jab fer gamat? Me dan gran lizour  
Kot to pou gagn enn kavern n war, nwar net  
Pou maske to vizaz repiyan? Pa rod kasiet!  
Kouver to lagli ar sourir manter.  
Parski si to devwal to vre pianter  
Mem fenfon lanfer pa ase dan n war 
Pou anpes lizie may to lamatier.  
     (Bann konspirater, Kasious, Kaska, Disious, Sina, Metelous  Simber ek Trebonious rantre)  
KASIOUS  
Sori nou vinn deranz ou salerla!  
Bonzour Broutous, pe deranz ou pa vre?  
BROUTOUS  
Mo'nn fini leve, pa pe gagn somey.  
Eski mo konn tou sa bann kamwad la?  
KASIOUS  
Wi, ou konn zot tou, sak dimoun isi  
Mari respe ou; e sakenn swete  
Ki ou ti kapav get ou prop portre  
Ar lizie senser tou bann Romen nob.  
Mo prezant ou Trebonious.  
BROUTOUS  
                                   Bienveni ! 
KASIOUS  
Disious Broutous.  
BROUTOUS  
                  Bienveni dan mo lakaz.  
KASIOUS  
Kaska, Sina, Metelous Simber.  
BROUTOUS  
Zot tou bienvni.  
Ki problem serye anpes zot dormi,  
Anpes zot lizie swiv konsey lanwit?  
KASIOUS  
Mo kapav dir ou enn ti zafer?  
        (zot mirmire)  
DISIOUS  
Isi se les, l amem soley leve.  
KASKA  
Non.  
 
SINA  
Li'ena rezon. Get laba, barlizour  
99 
 Dan niaz pe anons larive soley.  
KASKA  
Zot bizen dakor zot toul'de antor.  
Soley leve dan sa direksion la,  
Apepre la, boukou plis ver lesid  
Parski leprent an li ankor bien zenn.  
Dan de mwa soley pou ekler lesiel  
Enpe plis dan nor; les plen -plen li la,  
Kot Kapitol, dan sa direksion la.  
BROUTOUS  
Les mo rekas pognedme ar zot tou.  
KASIOUS  
E nou tou nou fer enn serman...  
BROUTOUS  
Non, pa bizen serman! Senserite,  
Nou soufrans, koripsion dan sosiet e 
Ase! Si bizen plis, tengn tou lamem,  
Sakenn retourn dormi dan so lili.  
Les tiran kouma votour dam nou pion,  
Sak zour swazir so viktim. Sa ase  
(Mwa mo sir)  pou'alim dife nou leker,  
Donn kapon kouraz, koul beton arme  
Dan l espri bann fam. Li pa neseser  
Rod lezot dopaz? Nou devwar Romen  
Pa ase pou fer nou azir? Serman?  
Bann Romen ferm, diskre, determine,  
Zot bizen sa? Ena pli gran serman  
Ki loner fer seki loner rode?  
Swa nou tou monte, swa nou tou tonbe!  
Les pret, kapon, mago uyer fer serman  
Ousa mor -vivan, bann swiver, souser  
Ki manz malpropte; atas ar serman  
Bann malfeter -triyanger; me pa sal  
Nou mision onorab, pli prop ki prop,  
Pa sal lenerzi nou lespri miskle  
Fer koumadir nou mision, nou travay  
Bizen enn serman; sak ti gou t disan  
Ki sak R omen sarye, ar dinite,  
Li koupab mil krim kont so prop natir  
Si li pa respe mem pli tipti bout  
Promes ki li'nn fer, parol li'nn done.  
KASIOUS  
Be Sisero? Pa bizen sey ris li?  
Mwa mo kwar li pou bon gagn li ar nou.  
KASKA  
Pa les li deor.  
SINA  
Mwa mo foul dako r. 
METELOUS SIMBER  
Bizen gagn li. Ar so seve larzan  
Nou kapav aste bon repitasion,  
Aste lopinion net dan nou faver.  
Dimoun pou kwar so sazes diriz nou;  
100 
 Nou zenes sirvolte pou al kasiet  
Dan pli so lespri kalm, stab ek serye.  
BROUTOUS  
Bliye l i! Fale pa dir l i nanye;  
Zame li pa pou mars dan enn zafer  
Ki enn lot finn koumanse.  
KASIOUS  
                               Bliye li!  
KASKA  
Vremem li bien rann.  
DISIOUS  
Fode pa tous personn apart Sezar?  
KASIOUS  
Enn bon pwen Disious. Mo pa kwar li bon  
Ki Ma rk Antwann, ki Sezar bien kontan,  
Res vivan apre. Nou pou trouv dan li  
Enn maniganser fite; li pa bet;  
Si li konn servi so lentelizans  
Li pou vinn bien zenan. Pou anpes sa  
Antwann ek Sezar bizen tom ansam.  
BROUTOUS  
Nou aksion pou paret tro sanginer:  
Fini k oup latet, koup lame -lipie  
Koumadir asasen ki swaf disan.  
Antwann li zis enn lame Zil Sezar,  
Nou vers disan, pa fann disan, Kayous!  
Nou tou pe lite kont lespri Sezar  
E lespri Sezar napeyna disan.  
A, si ti kapav detrir so lespri  
San tous so lekor ditou. Me abba! 
So disan bizen koule. Bann kamwad,  
Les nou touy li ar kouraz san koler;  
Nou dekoup so lekor pou donn bondie,  
Pa tay -tay so kadav pou donn lisien.  
Nou les nou leker donn lord nou lekor  
Azir britalman, desir nou ennmi,  
Apre nou montre remor. Koumadir  
Nou ti oblize, me nou pa move;  
Lerla tou dimoun pou dakor ar nou:  
Nou nou bann dokter, nou pa bann gengster.  
Tanka Mark Antwann napa pran li kont;  
Ki lame Sezar kapav fer kont nou  
Kan latet Sezar finn sote?  
KASIOUS  
                                Mo per!  
So profon atasman ar Sezar pou…  
BROUTOUS  
Ayo mo kamwad, bliye Mark Antwann.  
Li kontan Sezar? Li va zenn limem.  
Li va mor pou Sezar ar lasagren.  
Mwa mo konn li bien! Li kontan jalsa,  
Zwe, maja karro, manze -bwar donn jaz.  
TREBONIOUS  
101 
 Peyna pou per li.  Pa bizen tous li.  
Li pou zwir lavi, movi ar tousa.  
         (pandil sone)  
BROUTOUS  
Konte komie kou!  
KASIOUS  
Li finn sonn trwa fwa.  
TREBONIOUS  
Finn ler pou ale.  
BROUTOUS  
                      Enn zafer pa sir.  
Eski Sezar pou'al Kapitol zordi?  
Depi enn tan li bien si perstisie  
Sa li pa ti so labitid lontan  
Kwar dan movezer, dan warning treter.  
Li posib ki sa bann move sign la,  
Move tan extraordiner seswar,  
Choula ki bann astrolog pou mete  
Pou anpes li vinn Kapitol zordi.  
DISIOUS  
Si mo la ki zot per. Si sa  koumsa  
Mo kon n so boubou. Li kontan zistwar  
Kimanier inikorn fons drwat lor pie,  
Lours get dan laglas, lelefan dan trou,  
Lion may dan file, dimoun dan flatri;  
Flat li, dir ki li deteste flatri,  
Li dakor ar mwa plis mwa mo flat li.  
Les sa dan mo lame.  
Mo p ou fer li fer seki mo anvi,  
Li pou vinn ar mwa kot bizen, zordi.  
KASIOUS  
Non, nou al kot li, nou akonpagn li.  
BROUTOUS  
Rande -vou wit -er. Pa pli tar ki sa!  
SINA  
Pa pli tar ki sa. Tou dimoun aler.  
METELOUS SIMBER  
Kayous Ligarious ayir Sezar ki'nn  
Brousay li akoz li kontan  Ponpe.  
Drol, personn pa finn pans kontakte li.  
BROUTOUS  
Mo kamwad Metelous, al so lakaz.  
Li bien kontan mwa, mo finn bien ed li,  
Dir li vinn get mwa, mo dres so papie.  
KASIOUS  
Gramaten koste. Bizen ki nou tir  
Sakenn so kote. Pa pou kil parad.  
BROUTOUS  
Bann kamwad, bizen paret fre, zovial.  
Pa les nou regar trair nou profon,  
Kasiet li bien, zwe rol kouma akter;  
Tini ferm, res bien kalm, gard lekilib.  
Orevwar zot tou, taler nou va zwenn.  
102 
         (Zot tou, apart Broutous, sorti)  
E Lousious! Pe dormi? Pa fer na nye.  
Les douser pez to popier ar somey.  
To pa konn bann terer imaziner  
Ki traka desinn dan latet dimoun  
Donk to somey profon.  
       (Porsia rantre)  
PORSIA  
Broutous, Senier.  
BROUTOUS  
Porsia ou pa bien, kifer ou'nn leve?  
Pa bon expoz ou l asante frazil  
Ar sa  bien move freser gramaten.  
PORSIA  
Pou ou'si pa bon. Lor vites Broutous  
Ou finn kit lili; yer swar ler dine  
Ou ti nek kit latab, mars -mars anron  
Pansif, malere, ou lebra krwaze.  
Ler mo dimann ou ki pe arive  
Ou nek get mwa sek laflam dan lizie,  
Ler mo ensis te ou grat -grat latet,  
Tap lipie anba telma ou'agase.  
Mo redimann ou, ou nek fou mwa sek;  
Ou zis balans ou lame britalman  
Fer mwa sign les ou trankil. Mo bos tait  
Mo ale tansion ou ankoler plis,  
Tansion ou perdi kontrol e osi  
Ar lespwar ki li enn moud pasa ze 
Ki parfwa afekte lavi enn zom.  
Li anpes ou manze, koze, dormi.  
Si li ti kapav sanz ou laparans  
Otan ki li'nn sanz ou letadespri  
Mo pa ti pou rekonet ou Broutous.  
Senier rakont mwa lakoz ou tourman.  
BROUTOUS  
Mo pa santi mwa trop bien, samem tou.  
PORSIA  
Broutous pa bet, kan li vreman malad  
Li pran prekosion pou so gerizon.  
BROUTOUS  
Seki mo pe fer. Porsia al dormi.  
PORSIA  
Broutous li malad? Eski li normal  
Mars ar lenz large dan limidite  
Freser mouye? Eski Broutous malad,  
E li souk depi so lili bien so  
Pou r od sikann ar maladi aswar,  
Pran risk ki ler imid, malsen, enpir  
Fer li plis malad? Non, non mo bonom,  
Veritab malad li dan ou latet,  
Mwa ou fam marye mo gagn drwa kone,  
Ou bizen dir mwa; lor mo de zenou  
Mo sipliy ou onon mo prop bote,  
103 
 Ou deklarasion lamour , nou serman  
Ki finn fer nou de vinn enn pou lavi,  
Dir ou sekre ar mwa ou lot oumem,  
Kifer ou sagren, ki sa bann zom la  
Finn vinn rod ar ou; ti ena isi  
Sis ou set dimoun ar figir maske  
Malgre ki fer nwar.  
BROUTOUS  
                       Leve mo bonnfam.  
PORSIA  
Pa ti neseser si ou'si ti bon.  
Par respe pou nou lien, dir mwa Broutous  
Kifer mo pa gagn drwa konn bann sekre  
Ki konsern ou? Eski dan nou kontra  
Ena bann kloz ki limit mo bann drwa,  
Pou manz ansam ar ou, dorm i ar ou,  
Koz-koz ar ou parfwa? Eski mo viv  
Lor lakot ou plezir? Si sa koumsa  
Porsia li metres Broutous, pa so fam.  
BROUTOUS  
Oumem mo fam marye, mo vre lamour  
Ki mo kontan kouma mo prop disan  
Ki nouri mo leker tris.  
PORSIA  
Si tousa vre, ou bizen dir mwa tou. 
Dakor mo enn fam; pa nenport ki fam,  
Fam ki Broutous finn swazir pou marye.  
Fam sort dan gran fami, tifi Kato.  
Mo pa pli for ki tou bann lezot fam,  
Mwa tifi Kato, fam marye Broutous?  
Dir mwa ou sekre, mo gard li sekre.  
Mon'nn deza donn prev ki mo enn fam ferm  
Ler mo finn donn momem en kout pwagna r 
La dan mo lazam. Mo'nn tini douler,  
Ki ena pou tini sekre?  
BROUTOUS  
                             Bondie!  
Donn mwa lafors pou merit sa fam la!  
          (kikenn tap la port)  
Tande, kikenn pe tape. Al andan . 
Taler, gate, mo pou partaz ar twa  
Tou sekre mo l eker.  
Mo pou explik twa desizion mo'nn pran,  
Ki traka pe fer mo seve vinn blan.  
Vit rant andan.  
                     (Porsia sorti)  
        (Lousious ek Kayous Ligarious rantre)  
Lousious, kisannla sa?  
LOUS IOUS  
Enn dimoun malad pe rod koz ar ou.  
 
BROUTOUS  
Kayous Ligarious, kamwad Metelous.  
104 
 Lousious, al laba. Kayous kimanier?  
KAYOUS  
Aksepte bonzour enn dimoun malad.  
BROUTOUS  
Ki moman ou finn swazir bay Kayous  
Pou tom malad? Ayo move moman.  
KAYOUS  
Mo nepli malad si Broutous dir mwa  
Ena enn louvraz pou bann dim oun drwat.  
BROUTOUS  
Samem Kayous Ligarious, napa lot,  
Si ou zorey kapav tann mesaz la.  
KAYOUS  
Onon to bann sen ki nou tou priye  
Mo rezet mo maladi. Lespri Rom,  
Garson Rom, zanfan fami onorab  
Kouma enn mazisien ou finn revey  
Mo nam angourdi. Ou nek donn mwa  lord 
Mo pou akonpli seki enposib,  
Fer miray grene. Ki ena pou fer?  
BROUTOUS  
Enn louvraz ki pou fer malad vinn bien.  
KAYOUS  
Louvraz la pa pou fer bien vinn malad?  
BROUTOUS  
Samem Kayous, samem. Ki s a ete,  
Mo pou rakont ou pandan ki nou al  
Kot seki pou malad . 
KAYOUS  
                       Mars divan ou,  
Mo leker ranpli ar dife swiv ou  
Pou pa kone kwa. Foupamal pourvi  
Broutous ki donn lord. ( loraz ) 
BROUTOUS  
                           Be swiv mwa alor.  
(zot sorti)  
AK 2 SENN 2  
(Dan lakaz Sezar)  
Loraz, zekler, Zi l Sezar rantre an dezabiye.  
SEZAR  
Enn lanwit lesiel, later dan taksion,  
Trwa fwa Kalpournia kriye dan somey:  
"Osekour, zot pe touy Sezar!" E boy!  
(Enn b oy rantre)  
BOY  
Wi Misie!  
SEZAR  
Dir ban pret fer enn sakrifis vit -vit, 
Vinn dir mwa deswit si bon ou move . 
BOY  
Toutswit Misie! ( Li sorti ) 
         (Kalpournia rantre)  
KALPOURNIA  
105 
 Kisasa Sezar? Ou pe rod sorti?  
Zordi ou pa pou met nene deor.  
SEZAR  
Sezar pou sorti. Sa bann menas la  
Fer vantar deryer mo ledo. Me kan  
Mo fer zot get mwa fran, zot kas pikan.  
KALPOUR NIA 
Sezar, zame mo'nn kwar bann simagre,  
Me zordi mo per. Ena enn servant,  
Apart bann zafer noumem finn gete,  
Pe dir gardien finn trouv pli gran or er. 
Enn femel lion finn met ba dan lari,  
Bann tom finn baye e rann zot kadav;  
Dan niaz bann gerye feros ti la ger, 
Pa lager fos -fos, veritab lager,  
Enn lapli disan tom lor Kapitol.  
Rafal dan batay desir latmosfer,  
Bann seval kriye, bann mouran rale  
E dan si me bann jab grense, ronfle.  
Sezar, tousala pa normal Senier,  
E mo bien -bien per.  
SEZAR  
                       Kapav evite  
Seki bondie finn desid pou'avoye?  
Sezar pou ale; bann prediksion la  
Pa zis pou Sezar, pou lemonn osi.  
KALPOURNIA  
Kan bann mandian mor komet pa paret,  
Me tronpet lesiel anons lamor prens.  
SEZAR  
Bann kapon mor san fwa avan lamor  
Me bann brav gou t lamor zis enn sel fwa.  
Zafer plis drol, plis bizar mo kone  
Seki dimoun tranble, krake, kaye  
Kan zot tann dir lamor, inevitab,  
Pe vini ler li vini. 
      (Boy rantre)  
BOY  
Zot rekomann ou pa sorti zordi.  
Ler zot ouver lekor zanimo la  
Zot trouve bebet la pe yna leker.  
SEZAR  
Bondie pe fer sa pou foud bann kapon.  
Sezar ou enn bebet peyna leker  
Si zordi ou per pou kit ou lakaz.  
Non, Sezar pa per. Danze bien kone  
Ki Sezar li pli danzere ki li.  
Nou toulde de lion, ne dan mem porte,  
Mo'nn sorti avan, mwa ki pli fer os. 
Donk Sezar pou ale.  
 
KALPOURNIA  
                            Non, pa fer sa.  
106 
 Kan nou tro sir nou grat ledo maler.  
Pa sorti zordi. Dir ako z mo per  
Ou pe res lakaz, pa akoz ou per.  
Nou dimann Mark Antwann al dan Sena  
Dir bannla ki ou pa tro bien zordi.  
Azenou mo dimann ou ekout mwa.  
SEZAR  
Mark Antwann pou dir zot mo pa tro bien,  
Akoz ou trakase, mo res lakaz.  
             (Disious rantre)  
Ala Disious Broutous! Li va dir zot.  
DISIOUS  
Sezar namaste! Bonzour gran sezar,  
Mo finn vinn sers ou pou al dan Sena.  
SEZAR 
Ou finn arive dan enn bon moman  
Pou fer tou bann senater konpliman  
E dir zot mo pa pou prezan zordi.  
Pa kestion pa kapav; swa pa oze.  
Mo pa pou vini zordi. Dir zot sa.  
KALPOURNIA  
Dir zot li malad.  
SEZAR  
                      Sezar koz manti?  
Mwa ki fin n konstrir enn lampir zean,  
Mo pou per zordi zot vie labarb blan?  
Disious al dir zot Sezar pou absan.  
DISIOUS  
Sezar gran Senier, donn mwa ou rezon  
Tansion zot riy mwa ler mo dir zot sa.  
SEZAR  
Rezon? Mo pa ole. Pa pou ale.  
Sa li sifizan pou bann senater.  
Mo pou dir ou Disious, personelman  
Parski mo estim ou, laverite.  
Mo fam, Kalpournia, pa'le mo sor ti. 
Dan so rev aswar li'nn trouv mo stati  
Pe sourse ar disan partou kote,  
E enn pake Romen, bien -bien gayar,  
Riy-riye, pe lav zot lame ladan.  
Li kwar ki so rev e nn premonision  
Gran -gran danze. E lor so de zenou  
Li finn sipliy mwa res lakaz zordi.  
DISIOUS  
Zoli rev, move enterpretasion.  
Rev la pe predir lavenir glorye:  
Ou stati pe fann disan lor lemonn  
E bann Romen ere pe naz ladan:  
Savedir grasa ou gran Rom pe tet  
Nouvo disan, e ki bann gran -gran boug  
Anfoul pou vinn rod tit ek distenksion.  
Se sa vr e mesaz Kalpournia so rev.  
SEZAR  
107 
 Ou enterpretasion bien -bien korek!  
DISIOUS  
Mo kone. Tann bien ki niouz mo ena:  
Mo kone ki Sena finn deside  
Pou ofer Sezar enn kouronn rwa yal. 
Si zot gagn nouvel ou pa pou vini  
Zot kapav sanze. Apart sa pou'ena  
Ki pou ris la kord, pou pas komanter:  
"Nou azourn renion pou enn prosenn fwa  
Kan Madam Sezar fer enn meyer rev."  
Si Sezar kasiet, zot pou mirmire,  
Zot pou dir: " Ayo, Sezar enn kapon!  
"Sezar permet mwa, mwa ki estim ou,  
Pou ou prop dibien dir ou sa kri -kri, 
Mo lestim pou ou fors mwa koz koumsa.  
SEZAR  
Kalpournia, trouve, ou per nou nanye!  
Mo onte aster mo'nn aksepte sa.  
Donn mwa mo manto, mo pou al Sena.  
(Broutous, Ligarious, Met. Simbe r, Kaska, Trebonious, Sina ek Pibliyous rantre)  
Get laba, Pibliyous finn vinn sers mwa.  
PIBLIYOUS  
Bonzour Sezar.  
SEZAR  
                   Bienveni Pibliyous.  
Broutous, ou'nn fini leve boner la?  
Bonzour Kaska. E Kayous Ligarious  
Sezar zame li finn minn ou o tan 
Ki sa maladi ki fer ou megri.  
Ki ler la?  
BROUTOUS  
                 Wit-er fek sone Sezar.  
SEZAR  
Mersi zot finn deranze vinn isi.  
(Antwann rantre)  
Get sa! Mem Antwann ki nek pas lanwit  
Pa finn vinn anretar. Bonzour Antwann.  
ANTWANN  
Bonzour nob Sezar.  
SEZAR 
                       Fer prepar latab.  
Sori mo pe fer zot tou atann mwa.  
Sina, Metelous, ou'si Trebonious  
Omwen enertan nou'ena pou koze;  
Pa bliye mo bizen zwenn zot pli tar,  
Dibout pre zot mwa pou mo pa bliye.  
TREBONIOUS  
Wi Sezar. ( ar limem ) Mo pou sitan pre ar twa  
Ki to bann vre kamwad pou regrete.  
SEZAR  
Bann kamwa d nou al pran enn ti nasta,  
Lerla kouma bon kam nou al ansam.  
BROUTOUS  
108 
 (Ar limem ) Malsans, seki paret pa vre Sezar,  
Mo leker fermal kan mo pans tousa.  
(zot sorti ) 
AK 2 SENN 3  
(Enn sime pr e kot Kapitol, pa lwen ar lakaz Broutous)  
Artemidor rantre, pe lir enn papie  
ARTEMIDOR  
"Sezar, tansion Broutous; vey bien Kasious; res lwen ar Kaska; yam bien Sina; pa fer konfians Trebonious; 
tansion Metelous Simber; Disious Broutous deteste twa; to'nn fe r ditor Kayous Ligarious. Zot tou pans 
parey kimanier pou detri r Sezar. Si to pa imortel get bien otour t wa; kan tro -tro sir, konspirasion defons 
laport. Bondie beni twa.  
To vre kamwad, Artemidor"  
Mo pou dibout la vey Sezar pase,  
Kouma petisioner mo donn l i sa. 
Fer leker sagren kan valer pa viv  
San menas voras bann za ns gro -poumon.  
Si to lir sa, Sezar, to sape net,  
Sinon, Desten finn desid mars ar tret.  
(li sorti)  
AK 2 SENN 4  
(Enn lot bout mem sime)  
Porsia ek Lousious rantre  
PORSIA  
Galoupe garson vit al ko t Sena;  
Pa diboute gete, ale vit -vit. 
To pa ale?  
LOUSIOUS  
Ki pou al fer Madam?  
PORSIA  
Mo prefer to al laba, revini  
Ki dir kifer bizen to al laba.  
Fermte tini ferm, pa les mwa tonbe;  
Dibout ant mo leker ek mo lalang!  
Mem mo lespri zom, mo'ena lafors fam.  
Tro dir, tro dir pou enn fam gard sekre!  
To'ankor l amem?  
LOUSIOUS  
                      Madam ki bizen fer?  
Galoupe al Kapitol, samem tou?  
Galoupe revinn isi, samem tou?  
PORSIA  
Wi, vinn dir mwa kouma Misie ete.  
Li pa ti bien gramaten, e get bien  
Ki Sezar fe r, kisanla otour li.  
Shuuut! Ki sa tapaz la?  
LOUSIOUS  
Tapaz Madam?  
PORSIA  
Ekout bien garson.  
Mo'nn tann koumadir kafouyaz lager  
Ki divan sarye depi Kapitol.  
LOUSIOUS  
Avredir Madam mo pa tann nanye.  
109 
 (Pannchang rantre)  
PORSIA  
Ou laba vinn isi. Kot ou sorti?  
PANNCHANG  
Mo lakaz Madam.  
PORSIA  
Kiler la?  
PANNCHANG  
Pre nev -er Madam.  
PORSIA  
Sezar finn fini rant dan Kapitol?  
PANNCHANG  
Pa'nkor Madam. Mo pe al rod enn plas  
Pou get li ler li al ver Kapitol.  
PORSIA  
Ou ena enn petision pou donn li?  
PANNCHANG  
Wi Madam. E s i Sezar dispoze  
Ekout mo koze pou dibien Se zar 
Mo pou dimann li vey so prop kadav.  
PORSIA  
Kifer? Ena danze pe menas li?  
PANNCHANG  
Nanye sir -sir, me boukou ki posib.  
Orevwar Madam. Sime la sere  
E lafoul ki kol ar talon Sezar,  
Senater, zeneral, petisioner  
Pou touf enn vie bonom feb kouma mwa.  
Mo prefer rod enn plas enpe pli lib  
Pou koz ar Gran Sezar ler li pase. (li sorti)  
PORSIA  
Mo bizen al lakaz. Ayo kifer  
Leker enn fam li sitan feb? Broutous  
Bondie ed twa pou reysi to travay!  
Mo sir Lousious finn tann mwa - Broutous pou  
Prezant enn mosion, Seza r refize - 
Ayo mo latet! Lousious al vit -vit, 
Dir Misie tou korek, vit revini  
Vinn dir mwa tou seki li finn dir twa.  
(Sakenn sorti so kote)  
AK 3 SENN 1  
Rom. Divan Kapitol  
Tronpet. Sezar, Broutous, Kasious, Kaska etc r antre  
SEZAR  
Lekenz Mars finn vini.  
PANN CHANG  
Wi Sezar, me pa'nkor ale.  
ARTEMIDOR  
Namaste Sezar! Lir sa papie la.  
DISIOUS  
Trebonios dimann ou zet enn koudey  
Lor so petision kan ou gagn letan.  
ARTEMIDOR  
110 
 Sezar lir pou mwa premie; li konsern  
Ou prop sekirite, lir li Sezar.  
SEZAR  
Seki konsern nou toultan pas dernie.  
ARTEMIDOR  
Pa tarde Sef, lir li asterlamem.  
SEZAR  
So latet pa bon?  
PIBLIYOUS  
E twa la! Fonndos!  
KASIOUS  
Depi kan lir petision dan lari?  
Vinn dan Kapitol.  
(Sezar al ver Kapitol, kortez la swiv li)  
POPI LIOUS  
Mo swete ou reysi ou tranzaksion.  
KASIOUS  
Ki tranzaksion Popilious?  
POPILIOUS  
Orevwar!  
(Li al ver Sezar)  
BROUTOUS  
Ki Popilious Lina pe dir?  
KASIOUS  
Li swete nou reysi nou tranzaksion;  
Mo bien per ki kikenn finn vann lames.  
BROUTOUS  
Get kouma li al ve r Sezar. Vey li!  
KASIOUS  
Kaska nou azir vit, transion may nou.  
Broutous, ki pou fer? Si pese deor  
Kasious ou Sezar pa pou sort vivan,  
Mo pou swiside.  
BROUTOUS  
                      Kasious gard ou kalm.  
Popilious Lina pa pe koz lor nou;  
Get so sourir, e Se zar bien normal.  
KASIOUS  
Trebonious konn tayming; gete Broutous  
Li pe tir Mark Antwann lor nou larout.  
(Antwann ek Trebonious sorti)  
DISIOUS  
Kot Metelous Simber? Dir li bouze  
Al prezant so petision ar Sezar.  
BROUTOUS  
Li'nn pare, nou'al pli pre pou apiy li.  
SINA  
Kaska, tome m tap premie kout kouto.  
SEZAR  
Bon, nou koumanse. Ki zafer traver  
Ki Sezar ek so Sena pou met drwat?  
METELOUS SIMBER  
O gran, valere e pwisan Sezar,  
111 
 Metelous Simber depoz divan ou  
Enn leker ordiner. (Li azenou)  
SEZAR  
                       Chombo Simber,  
Sa bann manier ranpe, flate, souse  
Zot gidi fierte dimoun ordiner  
E fer nou lalwa, koutim, tradision  
Vinn zouzou zanfan. Pa rod zwe to bet,  
Lavenn Sezar pa konn disan kourpa  
Ki evapore vadire dilo  
Ar saler flater - to zoli siro,  
To bataz sou ser, to demars roke!  
Mo'nn dekrete to frer bizen kit Rom.  
Si to ranpe, plengne, souse pou li  
Mo fou twa deor kouma enn lisien.  
Sezar zame fane, li ekout zis  
Argiman solid.  
METELOUS SIMBER  
Peyna okenn lavwa meyer ki mwa  
Pou adousi zor ey nou gran Sezar,  
Fer li sanz so verdik dan ka mo frer?  
BROUTOUS  
Mo tous ou lipie san flatri, Sezar  
Pou dimann ou grasie frer Metelous,  
Kas ou lord ekzil, rann li liberte.  
SEZAR  
Kwa! Broutous!  
KASIOUS  
                   Pardon, pardonn mwa Sezar!  
Mo pa ez ite tom lor ou lipie,  
Rann Pibliyous Simber so liberte.  
SEZAR  
Ti kapav bouz mwa si mo ti joukal;  
Seki rod faver bizen donn faver;  
Me mwa mo ferm kouma zetwal poler  
Ki fix, stab, tini drwat, kare -kare,  
Pa kouma lezot zetwal dan lesiel.  
Lesiel lao mouste ar etensel  
Sakenn so dife,  tou zetwal briye;  
Parmi ena enn sel pa dans -danse.  
Lor later parey: li foul ar dimoun,  
Dimoun ena lekor, lavi, lespri;  
E dan sa lamas la ena enn sel  
Ki tini red, pa bouz enn pwal, malgre  
Siklonn pe kraz partou; samem Sezar.  
Les mo montre zot zis enn ti re klam  
- Mo ti ferm ler mo ti bani Simber,  
Mo res ferm ler mo dir li res bani.  
SINA  
O Sezar - 
 
SEZAR  
 To'le lev Imalaya?  
112 
 DISIOUS  
Nob Sezar - 
SEZAR  
 Pa perdi letan Broutous!  
KASKA  
Kouto pou fer twa konpran!  
(Zot pik Sezar ) 
SEZAR  
E tu Brute? Mo rengn fini.  
(Li mor)  
SINA  
Liberte! Dinite! Tiran finn mor!  
Galoup partou! Anons zot bon nouvel.  
KASIOUS  
Al mont lor platform piblik, kriye for "Liberte, dinite, liberasion!"  
BROUTOUS  
Bann kamarad, bann senater, pa per.  
Res anplas; seki rode finn gagne!  
KASKA  
Mont lor pla tform Broutous.  
DISIOUS  
 Ou'si Kasious.  
BROUTOUS  
Kot Pibliyous?  
SINA  
Isi. Li finn abriti ar tousa.  
METELOUS  
Res ansam, tansion enn kamwad Sezar  
Rant enn kou - 
BROUTOUS  
Pa dir sa! Pibliyous pa trakase;  
Personn isi pa pou tous ou seve,  
Ni okenn Romen. Dir zo t Pibliyous.  
KASIOUS  
Ale Pibliyous! Tansion ler dimoun  
Fons brit -brit lor nou zot fer ou dimal.  
BROUTOUS  
Wi! E fale pa personn gagn problem  
Apart nou.  
(Trebonious rantre)  
KASIOUS  
Kot Antwann?  
TREBONIOUS  
Panike, li'nn sov kot li.  
Bann zom, fam, zanfan kriye , galoupe  
Koumadir lafendimonn.  
BROUTOUS  
Desten, aster nou pou konn to lalwa.  
Pou mor nou tou pou mor; kan? ki ler?  
Kimanier anpes li? Samem problem.  
 
KASKA  
Be kan nou koup ven -t-an dan enn lav i 
113 
 Nou koup ven -t-an traka atann lamor.  
BROUTOUS  
Be si koumsa, la mor enn soulazman.  
Nou bann vre frenn Sezar, nou finn redwir  
Peryod so sispans. Romen, nou bese  
Plonz nou de lame dan disan Sezar  
Ziska koud, frot disan lor nou lepe  
Lerla nou sorti, nou al ko t bazar,  
Lev nou lepe rouz lao nou latet,  
Kriye: "Lape, dinite, liberte!"  
KASIOUS  
Bese, lave! Ziska leternite  
Limanite pou zwe nou gran drama  
Dan nouvo nasion, dan nouvo langaz.  
BROUTOUS  
Komie fwa Sezar pou mor dan teat  
Li ki la zordi kot lipie Ponpe  
Kouma lapousier.  
KASIOUS  
                       Sak fwa zot zwe li,  
Sak fwa zot pou dir ki nou gran lekip  
Nou ti bann liberater nou pei.  
DISIOUS  
Nou pa pou ale?  
KASIOUS  
                       Nou sorti ansam.  
Broutous mars divan, nou tou nou swiv li  
Ar pli  gran kouraz ki zame ti'ena.  
(Enn serviter rantre)  
BROUTOUS  
Atann! Ki sannla sa? Enn zom Antwann.  
SERVITER  
Mark Antwann dir mwa prostern mwa koumsa;  
Ler mo lor sali, mo bizen dir ou  
Broutous li nob, saz, granker, e onet;  
Sezar ti pwisan, zenere e bon  
Dir Br outous mo estim e respe li;  
Dir li mo ti per, me estim Sezar.  
Si Brou tous donn garanti ki Antwann  
Kapav vinn get li pou li gagn lizour  
Kifer Zil Sezar ti merit lamor,  
Mark Antwann pa pou prefer Sezar mor  
Ki Broutous vivan; e li pou apiy  
Onorab Broutous so novo rezim,  
E ed li fer fas nouvo sitiasion  
San aryer panse. Samem so  mesaz.  
BROUTOUS  
To patron enn bon e lwayal Romen;  
Toultan mo ti dir.  
Dir li si li'anvi li kapav vini.  
Li pou konpran tou; mo donn mo parol,  
Pa pou tous li.  
SERVITER  
114 
  Les mo'al dir li vini. 
(Serviter sorti)  
BROUTOUS  
Mwa mo kwar li pou mars ar nou rekta.  
KASIOUS  
Kikfwa ou ena rezon me mwa mo  
Pa fer li konfians; e mo entwision  
Zame finn tromp mwa.  
(Antwann rantre)  
BROUTOUS  
Ala li vini! Bienveni Antwann!  
ANTWANN  
Ayo gran Sezar! Twa ki'nn t ombe net?  
Tou to bann konket, laglwar, triyonf, tit  
Mirzir zis sis pie? Adie gran Senier.  
Onorab manm, pa kone ki zot plan,  
Ki likou anplis, ki latet malad.  
Si mo lor lalis, mo ti'a prefer mor  
Ansam ar Sezar, ar mem enstriman,  
Ar samem lepe ki finn gagn va ler 
Ar disan pli nob ki'ena lor later.  
Mo sipliy zot, si zot kwar ki mo fos, 
La, ar zot lame rouz ar disan so  
Fer seki bizen. Mem si viv mil -an 
Pa pou'ena pli bon moman pou mo mor.  
Pli bon plas ki sa, pli meyer manier  
Ki la, kot Sezar, e konn mo desten  
Dan lame bann ero nouvo lepok.  
BROUTOUS  
Antwann pa dimann nou pran ou lavi!  
Nou kapav paret sanginer, kriyel  
Ler get nou lame e seki nou'nn fer,  
Me ou pe zis get nou lame disan  
E disan ki'nn fane ar nou lame.  
Ou pa trouv nou leker plen ar pitie;  
Pitie pou maler Rom pe andire  
- Dife touy dife, pitie touy pitie - 
Finn fors nou touy  Sezar. Pa trakase  
Antwann! Nou lepe pa'le ou disan;  
Nou lebra for dan danze, nou leker  
Ferm ar santiman, nou akeyir ou  
Ar lestim, bon lentansion e respe.  
KASIOUS  
Ou pou'ena mem drwa ki nou tou isi  
Pou nom bann dimoun e donn promosion.  
BROUTOUS  
Me bizen at ann ziska nou'nn fini  
Kalme bann lespri ki pe panike,  
Lerla mo'a donn ou veritab rezon  
Kifer, mwa, malgre mo lamour pou li  
Finn bizen zet Sezar.  
ANTWANN  
                          Mo pa dout ou.  
115 
 Sak dimoun donn mwa so lame disan.  
Dabor,  ou Broutous, donn mw a ou lame;  
Aster Disious Broutous, e Metelous,  
Sina; e bien sir mo kamwad Kaska;  
Anfen, Trebonious, dernie me premie!  
Onorab manm! - ki mo kapav dir zot?  
Mo repitasion pe glis dans labou.  
Dan tou zot lestim mo finn perdi pwen;  
Swa mo enn kapon, swa mo enn manter.  
Pa dout mwa Sezar, ki ti kontan twa!  
Si to nam lao pe get mwa zordi  
Mo sir to leker pou sengn plis ankor  
Ler to trouv Antwann pe rod pas siro,  
Pe kas pognedme ar to asasen  
Nob, onorab, la divan to kadav.  
Si pou sak blesir ki pe sours disan  
Mo ti'en a lizie pou les larm koule  
Lerla mo ti pou pe fer mo devwar;  
Me ki mo pe fer? Tom dakor ar zot.  
Pardonn mwa Sezar! Choula finn monte,  
Zot finn antour twa , zot finn desir twa.  
Lame pentire ar lekritir rouz!  
Lemonn, to enn liv, li ti zis enn paz,  
Me limem ti  pli zoli paz dan liv.  
To kouma enn paz sansire par prens,  
Fann -fann bout par bout.  
KASIOUS  
Mark Antwann!  
ANTWANN  
 Pardonn mwa Kayous Kasious!  
Bann ennmi Sezar zot pou koz koumsa,  
Dan labous Antwann sa li bien banal.  
KASIOUS  
Mo pa mainn ou koz lor grander Sezar,  
Me dir nou enn fwa ki ou desizion.  
Kapav konsider ou parmi nou bann,  
Ousa nou kas bann, sakenn so kote?  
ANTWANN  
Mo'nn donn zot lame, me mo bien sori  
Mo'nn pedi laboul ler mo get Sezar.  
Mo foul frenn ar zot, mo kontan zot tou.  
E mo gard lespwar zot p ou dir mwa tou,  
Kifer, ki rezon Sezar pa ti bon.  
BROUTOUS  
Sankwa tousa ti pou enn vre masak.  
Nou bann rezon zot telman rasionel  
Ki si ou, Antwann,  ti garson Sezar  
Ou ti pou dakor.  
ANTWANN  
                     Samen tou mo'le;  
E mo dimann zot rann mwa enn s ervis  
Les mo amennn so kadav kot bazar,  
Lor platform piblik, kouma li dwatet,  
116 
 Fer enn ti diskour pou so lanternman.  
BROUTOUS  
Dakor Mark Antwann.  
KASIOUS  
 Broutous, ekout sa!  
(ar Broutous tousel)  
Ou pe fer erer, pa les li koze,  
Pa les Antwann fer so eloz -fineb.  
Li kapav devir lopinion piblik  
Ar so diskour.  
BROUTOUS  
                 Pa trakase Kasious!  
Mwa ki pou mont lor platform anpremie  
Pou donn bann rezon lor lamor Sezar.  
Mo pou dir lepep ki Antwann finn gagn  
Permission ar nou pou gagn drwa koze  
Parski no u nou'le ki lekor Sezar  
Gagn enn lanterman dapre tradision.  
Sa pa pou fer nou ditor. Okontrer!  
KASIOUS  
Pa kone ki pou' arrive! Mo pa sir. 
BROUTOUS  
Mark Antwann, korek. Pran lekor Sezar.  
Dan ou diskour, ou pa gagn drwa blam nou,  
Me lor Sezar dir tou dibien ou'le;  
Dir lepep nou finn donn ou permission,  
Sinon ou pa pou gagn okenn koudme  
Pou so lanterman. E ou pou koze  
Lor mem platform ki m wa mo pou servi,  
Apre mo diskour.  
ANTWANN  
Mo dakor ar ou, samem ki mo'le.  
BROUTOUS  
Prepar so lekor, apre ou swiv nou.  
(Zot tou sorti, apart Antwann)  
ANTWANN  
Pardonn mwa O later ki pe segne,  
Ki mo pe fer sourir ar bann mafia!  
Tomem kadav anrwinn pli gran dimoun  
Ki finn respir ler dan listwar imim.  
Pese pou lame ki'nn fann disan rar!  
Lor to bann blesir, mo fer profesi  
(Labous si lansie ar lalev disan  
Pe sipliy mwa pret zot mo prop lalang)  
Malediksion pou paraliz bann zom;  
Revolt, piyaz, lager sivil fero s 
Pou detrip nou pei, sem lasoufrans;  
Disan ek revaz pou telman normal,  
Laterer pou vinn telman kotidien  
Ki bann mama pou fer sour ir, gete  
Ler lebra lager desir zot baba,  
Labitid kosmar pou touf santiman;  
E lespri Sezar sek ar swaf vanzans  
117 
 Ar Dees Kali pou  vinn rod disan,  
Lor nou teritwar ar lavwa Gran Sef  
Pou kriye "Kraz tou!" Lerla larg ravaz.  
Partou pyanter pouritir pou monte  
Ler bann kadav pou pouri anplen -er. 
(Serviter Oktav Sezar rantre)  
Ou travay ar Oktav Sezar, pa vre?  
SERVITER  
Wi Mark Antwann.  
ANTWANN  
Sezar ti ekrir li, dir li vinn Rom.  
SERVITER  
Li finn gagn tou bann let.  Li pe vini.  
Li finn diman mwa dir ou verbalman - 
(Li trouv lekor Sezor)   
Ayo Sezar!  
ANTWANN  
To leker gro; al plore dan enn kwen.  
Douler pe monte. Ler mo de lizie  
Trou v dilo amer pe nway to lizie  
Zot'si zot larme. To patron pa la?  
SERVITER  
La li apepre set mil depi Rom.  
ANTWANN  
Degaze al dir li ki finn pase . 
Rom li andey, Rom finn vinn danzere,  
Li pa Rom korek pou Oktav Sezar.  
Ale vit, al dir li. Non, non, atann!  
Atann ziska mo'nn amenn so lekor  
Kot bazar; e laba mo pou teste,  
Ler mo pou koze, reaksion lepep  
Lor sa krim orib bann konspirater;  
Apre to ale, al  rakont Oktav  
Kimanier zafer la pe deroule.  
Donn mwa enn koudme.  
(zot sorti)  
AK 3 SENN 2  
(Plas piblik kot bazar)  
Broutous rantre, mont lor platform. Kasious dan lafoul  
LAFOUL  
Kot laverite! Nou' le dir nou tou!  
BROUTOUS  
Swiv mwa e ekout mwa bann kamarad.  
Kasious, ou al pran sa lot sime la,  
Ris enn parti lafoul.  
Seki envi ekout mwa res isi.  
Seki anvi ekout Kasious, swiv li.  
Nou toulde pou donn zot rezon kifer  
Sezar ti bizen mor.  
DIMOUN 1  
Mo'le ekout Broutous.  
DIMOUN 2  
Mo ekout Kasious, lerla nou konpar difera n rezon ki zot pou done.  
118 
 DIMOUN 3  
Misie Broutous finn pran mikro. Silans!  
BROUTOUS  
Ekout mwa ziska la fen. Romen, mo bann frer, mo bann kamarad, ekout mo parol e pa fer tapaz pou zot 
kapav tann mwa bien. Fer mwa konfians, zot kone mo'nn toultan travay pou l oner. Servi zot lespri pou ziz 
mwa, revey zot lentelizans pou ziz mwa bien. Si isi ena enn bon -bon ka mwad Sezar, les mo dir li ki mo 
lestim pou Sezar ti osi gran ki pou li. Si sa kamwad la ole kone kifer Broutous finn lev so lame lor Sezar, ala 
mo repons: pa parski mo ti kontan Sezar mwens me parski mo ti kontan Rom plis. Ki zot prefer: Sezar res 
vivan, z ot tou esklav; ousa Sezar mor me zot tou viv lib? Parski Sezar ti kontan mwa, mo plor so lamor; 
parski li ti arrive, mo kontan pou li; parski li ti enn gra n greye mo respe li; me parski li ti anbisie, mo finn 
touy li. Larm pou so lamour, lazwa pou so sikse , respe pou so kouraz. Lamor pou so anbision. Kisannla isi 
sitan enbesil pou aksepte vinn esklav? Si ena kikenn, les li koze, parski mo finn fer li ditor. Kisannla isi sitan 
barbar ki li pa'le viv kouma enn Romen? Si ena kikenn, les li koze, parski mo finn  fer li ditor. Kisannla isi sitan 
sovaz ki li pa kontan so pei? Si ena kikenn, les li koze, parski mo finn fer li ditor. Bon mo ekout zot!  
LAFOUL  
Personn B routous, personn!  
BROUTOUS  
Savedir mo pa'nn fer personn ditor. Mo pa finn fer plis kont Sezar ki zot,  zot ti pou fer kont Broutous. Bann 
rezon kifer lamor vinn neseser finn ekrir dan lalwa pou pei. Nou pa pe diminie so grander kan li ti gran; nou 
pa pe ekz azer so defo ki finn amenn so lamor.  
(Mark Antwann rantre ar lekor Sezar)  
Ala so lekor pe vini e Mark  Antwann pe plor so lamor. Mem Mark Antwann pa'nn partisip dan sa lamor la li 
pou reservwar privilez ki sa la mor finn amene. Drwa viv kouma enn sitwayen l ib dan enn repiblik, parey 
kouma zot. Enn dernie parol avan mo ale: mo finn touy mo meyer kamwad dan lentere Rom; mo finn gard 
pwagnar la pou momem si enn zour mo pei reklam mo lamor.  
LAFOUL  
Non Broutous, ou bizen viv!  
DIMOUN 1  
Nou' amenn li so lakaz lor n ou zepol.  
DIMOUN 2  
Nou met so stati dan laplas piblik.  
DIMOUN 3  
Donn li plas Sezar.  
DIMOUN 4  
Met Broutous lor tronn!  
Limem nou lerwa!  
Limem nou Sezar!  
DIMOUN 1  
Nou sarye li lao -lao! 
BROUTOUS  
Mo bann frer!  
DIMOUN 2  
Silans laba, Broutous pe koze!  
DIMOUN 1  
Silans!  
BROUTOUS  
Bann frer, kamarad, les mo al tousel.  
Fer mwa plezir res la, ekout Antwann.  
Respe memwar Sezar,  ekout Antwann  
So diskour lor grander Sezar, diskour  
Ki li pou fer grasa nou permision.  
Mo sipliy zot tou, personn pa bouze,  
Apart mwa, tank Antwa nn pa finn fini. (li sorti)  
119 
 DIMOUN 1  
Nou tou reste, nou ekout Mark Antwann.  
DIMOUN 3  
Ki zot pe atann! Donn li mikro la.  
Koze Antwann! Koze mam! Pa per twa!  
ANTWANN  
Onon Broutous, mo remersie zot tou.  
DIMOUN 4  
Ki li dir lor Broutous?  
DIMOUN 3  
Li dir ki onon  Broutous. Li remersie nou tou.  
DIMOUN 4  
Tansion li kwar li pou koz  kont Broutous.  
DIMOUN 1  
Sezar ti en tiran.  
DIMOUN 3  
Foul dakor. Enn sans finn avoy li manze.  
DIMOUN 2  
Trankil! Nou ekout seki Antwann ena pou dir.  
ANTWANN  
Mo bann frer Romen - 
LAFOUL  
Trank il! Ekout li!  
ANTWANN  
Mo bann frer, bann kamarad ekout mwa.  
Mo'nn v inn lanterman pa pou pas siro.  
Ditor ki nou fer viv apre lamor,  
Nou dibien antere ar nou lekor.  
Samen desten Sezar. Misie Broutous  
Finn fek dir zot Sezar ti anbisie,  
Si sa li vre, se enn bi en grav defo  
E gravman Sezar finn bizen peye.  
La, ar permission Broutous ek so bann  
(Broutous li enn dimoun bien onorab)  
Mo finn gagn drwa koz dan lamor Sezar.  
Li ti mo kamwad, e enn kamwad ferm;  
Me Broutous dir nou li ti anbisie,  
E Broutous li enn dimoun  onorab.  
Sak fwa li'nn amenn prizonie -deger  
Ar larzan ranson li'nn plen nou kofor.  
Eski se sa ki fer li anbisie?  
Kan bann pov plengne, Sezar li plore;  
Ambision mo kwar li boukon pli red.  
Me Broutous dir nou li ti anbisie  
E Broutous li enn dimoun onorab.  
Zot tou temwen! Fek -fek la ler mo ti  
Ofer li trwa fwa enn kouronn rwayal,  
Trwa fwa li ti dir non. Anbision sa?  
Me Broutous dir nou li ti anbisie  
E sa misie la li bien onorab.  
Mo pa la pou rod lager ar Broutous,  
Mo pe zis dir zot seki mo kone.  
Lontan zot ti k ontan li. Normal sa!  
120 
 Kifer zo rdi zot pa plor so lamor?  
Ayo! Lisien finn manz nou lamour -prop,  
E dimoun finn vinn dogla. Eskiz mwa,  
Mo leker ladan, dan serkey Sezar,  
Pa kapav koze, pardonn mo febles.  
DIMOUN 1  
Pa manti ditou seki li pe dir.  
DIMOUN 2  
E matlo.  Si nou get tousa bien -bien, Sezar finn pas kord.  
DIMOUN 3  
Pa manti matlo! Tansion sap dan karay tom dan dife.  
DIMOUN 4  
We; rapel! Li ti refiz pran kouronn, peyna sime dir li ti anbisie.  
DIMOUN 1  
Me si tousa vre, kikenn pou pey ser!  
DIMOUN 2  
Pov jab la ! Get so lizie kouma rouz!  
DIMOUN 3  
Antwann, peyna so segon dan bonker.  
DIMOUN 4  
Ferm labous! Li pe rekoumans koze.  
ANTWANN  
Pa pli tar ki yer zis non Sezar ti  
Ase pou mat lemonn; aster get li,  
Li telman ba ki personn pa pran kont.  
Ayo bondie! Si mwa mo ti anv i 
Anflam zot lespri ar yenn destriksion  
Mo ti pou fer Broutous, Kasious ditor  
Dimoun onorab sa bannla, pa vre?  
Pa kapav fer zot ditor; mo prefer  
Fer ditor lemor, momem, ek zot tou,  
Ki fer ditor bann dimoun onorab.  
Ala enn papie signe par Sezar;  
Ti dan so t irwar; so tes taman sa.  
Nek les lepep konn sa testaman la!  
Pa kont lor mwa pou dir zot ki ena,  
Zot pou fer lake pou anbras Sezar,  
Tranp zot mouswar dan so disan sakre;  
Rod enn bren seve pou gard kom relik  
E kan zot pou mor, dan zot testaman  
Zot pou donn sa zot zanfan, vadire  
Pli gran leritaz.  
DIMOUN 4  
Lir testaman la, lir li Mark Antwann.  
LAFOUL  
Pa fane beta, lir so testaman.  
ANTWANN  
Tini mo bann frer, pa kapav lir li.  
Pa bon zot kone so lamour pou zot;  
Zot pa poto, zot pa gon, zot dimoun;  
Kan dimoun pou kon n testaman Sezar,  
Zot pou araze, pou dekontrole.  
Pa bon zot kone zot so eritie;  
121 
 Si zot al konn sa, tansion grand maler.  
DIMOUN 4  
Lir sa do ta! Nou'le kone Antwann! Lir testaman la, testaman Sezar!  
ANTWANN  
Atann kamarad! Atann timama!  
Mo finn al tro lwen le r mo 'nn dir zot sa.  
Mo'nn al fer ditor dimoun onorab  
Ki finn pik Sezar; mo'nn fer zot ditor.  
DIMOUN 4  
Bann tret sa! Onorab!  
LAFOUL  
Testaman! Lir testaman!  
DIMOUN 2  
Bann sovaz, asasen! Testaman! Lir testaman!  
ANTWANN  
Zot pe fors mwa lir testaman Sezar?  
Bon,  zot tou fer letour lekor Sezar,  
E get dimoun ki'nn fer testaman la.  
Mo desan anba? Eski zot dakor?  
LAFOUL  
Wi, desann!  
DIMOUN 2  
Desann Antwann!  
(Antwann desann)  
DIMOUN 3  
Tou dimoun dakor!  
DIMOUN 4  
Nou form enn serk.  
DIMOUN 1  
Vanse laba, vanse!  
DIMOUN 2  
Les Antwann pase. Mari dimoun sa!  
ANTWANN  
Pa apiy lor mwa, tini enpe lwen.  
LAFOUL  
Kile foutou! Kile!  
ANTWANN  
Si zot ena larm aster zot vers li.  
Zot tou konn sa manto la; mo rapel  
Premie fwa Sezar ti met sa lor li,  
Enn tanto anete, dan so latant,  
Mem zour li t i kraz enn tribi sovaz.  
Ou trouv sa trou la? Sa lepe Kasious;  
Isi lepe Kaska finn fouy so trou;  
La, lepe Broutous, pourtan so kamwad.  
Gete kouma disan Sezar swiv li,  
Koumadir li pa'le kwar ki Broutous  
Vre-vre mem kapav fer enn krim koumsa  
Zot kon e Broutou s ti so prefere.  
Ayo zoto! Sezar ti ador li!  
Samem kou pli dir pou li avale;  
Ler Sezar trouv li fons ar so kouto,  
Engratitid plis ki zarm asasen  
122 
 Dezarm li. So gran leker eklate;  
Ar so manto li kasiet so figir,  
E lerla kot lipie stati Ponpe  
(Kouve r ar disa n) nob Sezar tonbe.  
Ki kal'te tonbe mo bann frer Romen!  
Lerla mwa, ou, nou tou tombe parey  
E lor nou tom, krim lor krim rouz fleri.  
Zot pe plore; lasagren chombo zot  
Par lagorz; li bon sa zot larm koule.  
Bann bon dimoun, zot plore ler zot get  
Lenz Sezar ta y-taye? Gete aster,  
Get nou Sezar tay -taye par bann tret.  
DIMOUN 1  
Ayo bondie!  
DIMOUN 2  
Sezar mo Sezar!  
DIMOUN 3  
Fini, tou fini!  
DIMOUN 4  
Tret, tret, verminn!  
DIMOUN 1  
Pa kapav gete!  
DIMOUN 2  
Nou vanze!  
LAFOUL  
Vanzans! Nou'ale! Kot zot! Bril partou! Touye!  
Trangle! Enn si pa pou sape.  
ANTWANN  
Atann mo bann frer!  
DIMOUN 1  
Silans! Les nou Antwann koze.  
DIMOUN 2  
Nou ekout li, nou swiv li, silefo mor ar li.  
ANTWANN  
Frer, kamwad, dalon, pa bizen sape,  
Exite, fer dezord, rod kraz partou.  
Bann k i finn fer sa zot b ien onorab.  
Ki koz personel finn fer zot fer sa,  
Mwa mo pa kone. Bann gran dimoun sa,  
Mo sir zot pou explik ou tousa kler.  
Mo pa'nn vinn la pou ris ou dan mo lak;  
Mo pa enn orater kouma Broutous;  
Zot tou konn mwa, mo zis enn zenn joukal  
Ki kontan mo kamwad ; zot konn sa bien,  
Bann seki finn donn mwa drwa pou koze.  
Mo peyna talan, teknik, ni toupe  
Ni akting, ni stil, ni don orater  
Pou fer ou disan marse; mo koz kri,  
Mo zis dir zot seki zot tou kone,  
Montre so blesir, bann labous gounga,  
Fer zot koz pou mwa. S i mo ti Broutous,  
Broutous ti Antwann, be sa Antwann la  
Ti pou sof zot disan, fer sak blesir  
123 
 Lor lekor Sezar koze ar laflam,  
Fer bann ros dan Rom leve al kraz tou.  
LAFOUL  
Nou kraze!  
DIMOUN 1  
Nou'al bril lakaz Broutous.  
DIMOUN 3  
Nou'ale papa! Rod zot enn p ar enn.  
ANTWANN  
Ekout mwa mo bann frer! Enn ti parol.  
LAFOUL  
Les li koze. Koze mari Broutous.  
ANTWANN  
Kamarad zot pe'al fer sipa ki'ete.  
Zot kone kifer zot kontan Sezar?  
Mo sir non; aster les mwa mo dir zot  
Zot tou finn bliye net so testaman.  
LAFOUL  
Pa man ti! Lir so testaman, Antwann.  
ANTWANN  
Ala li la! Get so signatir la.  
Li finn deside pou donn sak Romen,  
Sak Romen, tann bien, mil roupi sakenn.  
DIMOUN 2  
Bon dimoun sa! Nou pou vanz so lamor.  
DIMOUN 3  
Enn leker lerwa!  
ANTWANN  
Pa fini, vouzot.  
LAFOUL  
Ekout A ntwann!  
ANTWANN  
Li finn donn lepep tou so bann zarden,  
Kiosk, tonel, parter, potaze, verze  
Sa kote larivier, tou sa pou zot  
Ek zot eritie pou leternite:  
Landrwa kot piblik zwir ek repoze.  
Sa ki'apel Sezar ! Kan pou'ena enn lot?  
DIMOUN 1  
Zame! Zame! Nou'ale papa! Kraz tou!  
Nou bril so lekor dan landrwa sakre,  
Servi so dife pou bril lakaz tret.  
Amenn so lekor.  
DIMOUN 2  
Al alim dife.  
DIMOUN 3  
Demont tou bann ban.  
DIMOUN 4  
Demont tou, laport, lafnet, tou.  
(Lafoul sorti ar lekor Sezar)  
 
ANTWANN  
Les choula la monte ! To'nn lev latet  
124 
 Ravaz; antere baba!  
(Serviter rantre)  
ANTWANN  
 Wi, ki'ena?  
SERVITER  
Misie Antwann, Oktav finn rant dan Rom.  
ANTWANN  
Kot li?  
SERVITER  
Li ek Lepidous finn al kot Sezar.  
ANTWANN  
San perdi letan mo pe al get li;  
Li finn vinn atan. Lasans dan nou kan,  
Moman propis pou nou gagn kou lor kou.  
SERVITER  
Mo finn tann li dir Broutous ek Kasious  
Kouma bann toke finn kit Rom sove.  
ANTWANN  
Zot tou finn gagn niouz koler popiler,  
Manier mo'nn dipl oy. Nou al get Oktav.  
(Zot sorti)  
AK 3 SENN 3  
(dan lari)  
Sina poet rantre, lafoul swiv li  
SINA  
Yer swar mo  ti rev nou dan enn banke,  
Maler la pli grav ki mo ti panse.  
Mo pa anvi al mars -marse ditou,  
Me kiksoz ris mwa andeor lakaz.  
DIMOUN 1  
Twa ki twa?  
DIMOUN 2  
Kot to pe'ale?  
DIMOUN 3  
Kot to reste?  
DIMOUN 4  
To mary e? To selibater?  
DIMOUN 2  
Reponn bann kestion!  
DIMOUN 1  
Kare -kare!  
DIMOUN 4  
Pa fer kouyon!  
DIMOUN 3  
Koz laverite! Tansion  
SINA  
Mwa ki mwa? Kot mo pe'ale? Kot mo reste? Mo marye ousa selibater? Pou reponn zot kare -kare, pa fer 
kouyon, koz laverite: mo pa ko uyon, mo enn selibater.  
DIMOUN 2  
To'le dir zis kouyon ki marye; pran sa pou twa. Koz drwat -drwat.  
SINA  
Mo pe al drwat lanterman Sezar.  
DIMOUN 1  
125 
 To so kamwad, ousa so ennmi?  
SINA  
So kamwad.  
DIMOUN 2  
Bien korek!  
DIMOUN 4  
Kot to reste? Vit!  
SINA  
Vit! Mo res k ot Kapitol.  
DIMOUN 3  
Ki to nom? Koz vre.  
SINA  
Vre, mo apel Sina.  
DIMOUN 1  
Tay-tay li. Enn konspirater sa!  
SINA  
Momem Sina poet, Sina poet.  
DIMOUN 4  
Tay li, so poem pa bon! Tay li, so poem pa bon!  
SINA  
Mwa mo pa Sina konspirater.  
DIMOUN 4  
Pa fer nanye, so n om Sina, koup so nom dan so leker, apre les lis ale.  
DIMOUN 3  
Koup li, koup li! ( Zot tom lor Sina ) Amenn dibwa labrez! Amenn dife! Lakaz Broutous, lakaz Kasious! Bril tou! 
Enn part i, al kot Disious, enn parti kot Kaska; enn lot group kot Ligarious! Bril pa rtou!  
(Zot sorti, trenn -trenn Sina)  
AK 4 SENN I  
(Dan enn lakaz dan Rom)  
Antwann, Oktav ek Lepidous rantre  
ANTWANN  
Sa bannla bizen mor. Zot lor lalis.  
OKTAV  
Ou frer bizen mor. Dakor Lepidous  
LEPIDOUS  
Dakor.  
OKTAV  
Met so nom lor lalis Antwann.  
LEPIDOUS  
Me akondision ki zenn Pibliyous,  
Neve Mark Antwann, pas dan mem pake.  
ANTWANN  
Kler! Ar enn ti rayt mo tengn so lizour.  
Lepidous ou al enn kou kot Sezar,  
Amenn testaman la, nou get enn kou  
Ki kapav koupe pou redwir depans.  
LEPIDOUS  
Mo rezwenn zot isi?  
OKTAV  
Swa isi swa dan Kapitol. ( Lepidous sorti)  
 
ANTWANN  
Sa boug la enn veritab gopia sa!  
126 
 Zis bon pou fer komision. Li normal  
Ler diviz lanpir antrwa zonn distenk  
Li'si gagn so bout?  
OKTAV  
                        Ou ti trouv normal  
Ki li'ena so mo ler prepar lalis  
Bann ki bizen mor ousa ekzile.  
ANTWANN  
Oktav mo finn trouv soley avan ou;  
Malgre nou donn li enn parti pouvwar  
Pou fer dan nou plas bann travay malang,  
Kouma bourik nou fer li sarye lor;  
Li rente, swente, fer travo -forse,  
Ekzekit nou plan, fer dapre nou lord;  
Me ler li'nn amenn nou lor kot bizen  
Nou pran livrezon, avoy li manze,  
- Koumandir bagas - les li rod so bout  
Dan karo pikan.  
OKTAV  
                     Fer kouma ou'le;  
Li enn bon solda ki finn fer so prev.  
ANTWANN  
Kouma mo seval Oktav, akoz sa  
Mo donn li rekta so rasion lavwann.  
Mo finn montre sa bebet la lager,  
Tourne, arete, fons drwat -drwat divan;  
Mwa ki kontrol sak mouvman so lekor.  
Enn fason -parle Lepidous koumsa.  
Bizen dir li tou seki bizen fer.  
Enn bachara! Zis bon pou manz restan,  
Plen so v ant ar rebi, imitasion;  
Kan dimoun finn rans ar enn vie lamod  
Lerla li li swiv. Anou servi li  
Kouma enn zouti. Aster nou okip  
Zafer enportan. Brou tous ek Kasious  
Pe lev enn larme; nou bizen fer fas.  
Alor, les nou konsolid nou lalians,  
Konn swazir partner, pa gaspiy resours;  
Anou lor vites reyni lasanble,  
Pou gagn enn lizour lor problem maske,  
Diil avek sikse ar danze vizib.  
OKTAV  
Dakor ar ou. Nou kouma zanana;  
Lao ek anba ennmi pe dam nou;  
Mem bann seki pe fer sourir, anfe  
Zot leker mousana.  
(Zot sorti)  
 
 
 
AK 4 SENN 2  
(Dan kan pre kot Sardis)  
Tanbour. Broutous, Lousilious, Lousious ek larme Titinious ek Pinndarous vinn zwenn zot.  
127 
 BROUTOUS  
Stop!  
LOUSILIOUS  
Donn lord arete!  
BROUTOUS  
Lousilious, eski kan Kasious bien lwen?  
LOUSILIOUS  
Non li pa lwen. Li'nn avoy Pi nndarous  
Pou prezant ou kompliman so patron.  
BROUTOUS  
Pinndarous, kimanier! Ou patron la,  
Swa li'nn sanze, swa so zom pe fane,  
Me mo kouman s kwar kikfwa seki'nn fer  
Pa ti bizen fer. Be si li parla  
Les limem koze.  
PINDAROUS  
                    Mwa mo peyna dout  
Ki mo nob patron, oumem pou trouve,  
Li merit respe, li pa finn sanze.  
BROUTOUS  
Personn pa dout li. Lousilious vinn la,  
Finn akey ou bien? Bizen dir mwa fran.  
LOUSILIOUS  
Ar boukou polites ek kourtwazi!  
Me lanbians kamaradri ti absan;  
Bann diskour ti ma nk zepis lamitie,  
Pa kouma avan.  
BROUTOUS  
                      Sa bann sign klasik  
Kan lestim pe fonn. Rapel Lousilious,  
Kan lamitie kou mans dezenere  
Konvansion ranplas santiman vivan.  
Pa bizen zwe rol kan lamour senser;  
Parkont ipokrit, kouma seval fou,  
Fer enn pake zes, enpresionn lizie;  
(olwen lamars militer)  
Me kan ler vini pou reponn lapel  
Zot krinier grene, zot kouyonn servis,  
Pa kapav pas tes. So larme kote?  
LOUSILIOUS  
Zot pou pik latant seswar dan Sardis;  
Mazer parti, sirtou so kavalri,  
Pe vinn ar Kasious.  
(Kasious rantre ar so larme)  
BROUTOUS  
                         Li finn arive.  
Al dousman, al zwenn li.  
KASIOUS  
Stop!  
BROUTOUS  
Stop! Donn lord partou!  
SOLDA 1  
Stop!  
128 
 SOLDA 2  
Stop!  
SOLDA 3  
Stop!  
KASIOUS  
Broutous, mo frer, ou finn fer mwa ditor.  
BROU TOUS  
A bondie! Mo fer ditor mo ennmi?  
Zame! Pa vinn dir mo'nn ofans enn frer.  
KASIOUS  
Broutous ou manier sek -sek pa normal,  
E ler ou koumsa - 
BROUTOUS  
                        Kasious gard ou kalm.  
Ki problem? Koz dousman. Mo konn ou bien.  
La, divan lizie t ou nou bann solda  
(Ki peyna pou konn nou dezagreman)  
Aret lev lavwa. Donn zot lord ale;  
Nou'al dan mo latant, e laba Kasious  
Ou'a dir mwa ki pe pik ou.  
KASIOUS  
                                   Pinndarous,  
Dir tou nou bann sef amenn zot bann zom  
Enpe par  laba.  
BROUTOUS  
Lousilious, mem son. Napa les personn  
Vinn isi tank ki nou pa finn fini.  
Lousious ek Titinious vey lantre.  
(Apart Broutous ek Kasious zot tou sorti)  
AK 4 SENN 3  
(Latant Broutous)  
KASIOUS  
Ala prev ki ou finn fer mwa ditor:  
Ou'nn blam Lou sious Pela, disgrasie li,  
Sanse li'nn pran gous ar bann Sardinien;  
E mo bann petision dan so faver - 
Mo fer li konfi ans - ou'nn zet dan pagne.  
BROUTOUS  
Ou finn fer oumem ditor pran so par.  
KASIOUS  
Ou kwar li lemoman ouver lizie  
Lor tou ti detay, fer bel -bel lanket?  
BROUTOUS  
Kasious, les mo dir ou, koze la pi  
Ki oumem ou lame gagn lagratel:  
Ou pran komision, ou vann pro mosion,  
Protez montagn.  
KASIOUS  
                     Mo lame lagratel?  
Ou sans pou ou, ou Broutous ki dir sa,  
Sinon mo ferm ou labous pou to ultan.  
BROUTOUS  
Grasa ou, koripsion finn gagn tit "Sir",  
129 
 Pinision, telman per, finn al kasiet.  
KASIOUS  
Pinision!  
BROUTOUS  
Rapel lemwa Mars, lekenz Mars, rapel.  
Onon lazistis Zil Sezar tonbe.  
Ki sa salte la ki ti pik Sezar  
Pou enn lot rezon? Aster parmi nou  
Ki ti zet pli gran boug dan nou lemonn  
Akoz li ti protez voler, nou pou  
Toler manzer braib? Nou sal no u lame,  
Nou vann bout par bout nou gran patrimwann.  
Prefer vinn lisien, zap -zap ar lalinn  
Ki dir mo'enn Romen.  
KASIOUS  
                              Brou tous, tansion ou!  
Pa depas limit. Ou pe fer erer  
Rod kwens mwa dan zwen. Mwa mo enn solda  
Ar plis exper yans, pli kapab ki ou  
Pou roul governman.  
BROUTOUS  
Zistwar! peyna sime Kasious!  
KASIOUS  
Mo sir!  
BROUTOUS  
Fos, mo dir!  
KASIOUS  
Pa provok mwa plis, tansion  konsekans!  
Mazinn ou lavi, pa pous mwa abou!  
BROUTOUS  
Ale do bachara!  
KASIOUS  
Kwa!  
BROUTOUS  
Ekoute aster! Les mwa mo koze.  
Alor, bizen les ou kime enpe?  
Mo bizen krake kan bann fou irle?  
KASIOUS  
Bondie! Bondie! Mo bizen manz tousa?  
BROUTOUS  
Tousa ek ankor . Ziska oumem rans.  
Ar ou laraz, al fer ou chokra per,  
Fer ou esklav tranble. Mwa mo bos tait ? 
Toler ou kapris? Krwaz lebra atann  
Ou laraz pase? Silefo monwar,  
Ou aval pwazon ou prop lakoler  
Ki kas ou ande; apartir zordi  
Kan bizen enn kloun pou fer mwa riy e 
Mo'a mazinn ou senn.  
 
KASIOUS  
Ki pe arive?  
BROUTOUS  
130 
 Ou kwar ki ou pli bon solda ki mwa,  
Amenn prev montre; prouv ou vantardiz,  
Mo ti'a bien kontan. Mwa mo dispoze  
Aprann kouma viv ar dimoun onet.  
KASIOUS  
Ale-vini ou ofans mwa Broutous;  
Mo'nn dir mo pli v ie, mo pa'nn dir meyer.  
Mo'nn dir meyer?  
BROUTOUS  
Mo bien merd ki ou'nn dir!  
KASIOUS  
Mem Sezar pa ti ofans mwa koumsa.  
BROUTOUS  
Ou pa ti oze provok li koumsa.  
KASIOUS  
Pa oze?  
BROUTOUS  
Wi. 
KASIOUS  
Pa oze provok li?  
BROUTOUS  
Ou ti tro per.  
KASIOUS  
Pa tro ale  akoz mo lamitie;  
Tansion mo fane, apre regrete.  
BROUTOUS  
Ou'nn fini fane. Regrete aster.  
Kasious, ou menas napa fer mwa per;  
Mo telman arme ar bann gran prensip  
Ki ou bann menas pa pou bouz enn pwal,  
Plito fer riye. Mo ti dimann ou  
Avoy enpe kas, ou finn refize;  
Ou kone mo pa konn pran larzan braib.  
A bondie! Mo prefer kas mo leker,  
Pey ar mo disan ki al pran larzan  
Dan pos malere, souk enn sou parsi,  
Souk enn kas parla. Mo ti dimann ou  
Avoy lamone pou pey bann solda,  
Ou finn refize. Samem gran Kasious?  
Eski mo ti pou fer koumsa ar ou?  
Si Broutous enn zour vinn sitan lare  
Ki li blok tou kas, refiz ed lezot,  
Bondie sa zour la avoy ou loraz  
Kraz li bout par bout.  
KASIOUS  
 Mo pa'nn refiz ou!  
BROUTOUS  
Si! 
KASIOUS  
Napa vre sa! Ki sa mamlouk ki finn  
Rakont ou sa?  Broutous ou finn bles mwa.  
Enn kamwad konpran febles enn kamwad;  
Me ou, ou gonfle mo pli ti defo.  
131 
 BROUTOUS  
Zame, tank ki ou pa sey li lor mwa.  
KASIOUS  
Ou mepriz mwa.  
BROUTOUS  
Mo mepriz ou defo.  
KASIOUS  
Lizie enn kamwad pa trouv ti febles.  
BROUTOUS  
Lizie e nn flater pa trouve mem si  
Defo la osi gran ki enn montagn.  
KASIOUS  
Mark Antwann vini, vini zenn Oktav  
Vinn tir zot vanzans ar Kasious tousel,  
Parski Kasious li finn plen ar lavi:  
So pros ayir li, so frer chalenj li  
Tret li kouma kouli, tir lay ar li,  
Not tou dan enn liv, aprann sa par ker,  
Fou li so pake. Mo kapav aster  
Nway m o nam dan larm. Ala mo pwagnar!  
Mo ches san defans; andan, mo leker  
Ki vo plis ki tou lor dan liniver.  
Ou ou enn gran Romen, ale pran li.  
Mwa mo'nn refiz ou lor? Pran mo leker.  
Pike, kouma ti pik Sezar. Li kler  
Zame ou ti ayir Sezar otan  
Ki ou ayir mwa.  
BROUTOUS  
                       Ramas ou pwagnar,  
Ankoler kan ou anvi, mo bos tait.  
Mo pou sey konpran, mem kan ou sape.  
Kasious, mwa ou frer, mo kouma mouton,  
Mo koler li vif kouma zal imet.  
Me vit -vit li tengn.  
KASIOUS  
                          Eski Kasious zis  
Enn klounn pou fer so frer Broutous riye  
Kan lasagren ek panse nwar minn li?  
BROUTOUS  
Ler mo ti dir sa, mo ti sap lor kal.  
KASIOUS  
Ou rekonet sa? Donn mwa ou lame.  
BROUTOUS  
Pran mo leker 'si.  
KASIOUS  
Broutous!  
BRO UTOUS  
Wi Kasious.  
KASIOUS  
Ar ou lexperyans ou bizen siport  
Karakter petar mo mama'nn donn mwa,  
Mo manga brit -brit.  
BROUTOUS  
132 
                              Apartir mentnan  
Sak fwa mo trouv ou vinn nerastenik  
Mo zwe mor. Pa kapav sanz ou natir.  
(Enn poet rant re. Lousilious, Titinious ek Lousious swiv li)  
POET  
Les mo rant andan, Broutous ek Kasious  
Pe lager. Pa kapav les zot tousel.  
LOUSILIOUS  
Pa gagn drwa rantre!  
POET  
Touy mwa silefo, me mo pou rantre.  
KASIOUS  
E la! Ki pe ar ive? 
POET  
Zot pa onte zot de? Ki zot gagne?  
De zeneral bizen torsenn kole.  
Ekout mwa, mo sir avan zot mo'nn ne.  
KASIOUS  
Bourrbak! To makacha peyna koko.  
BROUTOUS  
Sort isi ale! Fout lekan ale!  
KASIOUS  
Pa pran kont Broutous, samem so manier.  
BROUTOUS  
Mo va s iport li si li res dan ton.  
Foser anrime rod diriz lager!  
Ale! Fonndos!  
KASIOUS  
Ale monwar, pa deranz nou. (Poet sorti)  
BROUTOUS  
Lousilious, Titinious dir bann lietnan  
Prepar tou zafer pou nou pas lanwit.  
KASIOUS  
Apre sa zot de revinn vit isi  
Ar Mesala. ( Lousilious ek Titinious sorti ) 
BROUTOUS  
Lousious, servi diven. ( Lousious andeor ) 
KASIOUS  
Ala ou enan move karakter!  
BROUTOUS  
Kasious, mo leker sarze ar traka.  
KASIOUS  
Kot ou met ou filozofi Broutous,  
Si ou les malsans kas ou lekilib.  
BROUTOUS  
Mo konn manz m o kou bien. Porsia finn mor!  
KASIOUS  
Kwa! Porsia?  
BROUTOUS  
Finn mor.  
KASIOUS  
Mo merit lamor pou seki mo'nn fer.  
Enn grand lapenn sa! Enn gran -gran lapert!  
133 
 Ki li'nn gagne?  
BROUTOUS  
                   Soufrans separasion,  
Traka ki zenn Oktav ek Mark Antwann  
Pe vinn plizanpli for - nouvel lamor,  
Nouvel zot lafors ti ariv ansam -  
Finn brouy so lespri, li finn swiside.  
KASIOUS  
Li finn mor?  
BROUTOUS  
 Wi. 
KASIOUS  
  Ayo bondie lao!  
(Lousious rantre ar diven ek labouzi)  
BROUTOUS  
Nou sanz topik. Donn mwa enn ver div en. 
Kasious, nou nway tou nou erer ladan. ( Li bwar ) 
KASIOUS  
Mo leker li swaf rekonsiliasion.  
Ranpli Lousious, ziska li deborde;  
Pa kapav aret bwar lamour Broutous. ( Li bwar. Lousious sorti ) 
(Titinious ek Mesala rantre)  
BROUTOUS  
Rantre Titinious! Mesala sav a? 
Anou tou asiz otour lalimier  
Pou nou etidie bann problem irzan.  
KASIOUS  
Porsia nepli la?  
BROUTOUS  
                     Koz enn lot koze.  
Mesala mo'nn fek resevwar bann let  
Ki dir mwa zenn Oktav ek Mark Antwann  
Pe fons drwat lor nou ar enn gran larme,  
Zot pe mars dan di reksion Filipi.  
MESALA  
Mo'si mo ena nouvel similer.  
BROUTOUS  
Peyna lezot nouvel?  
MESALA  
Par proklamasion ek dekre spesial  
Oktav, Antwann ek Lepidous finn fer  
Ekzekite enn santenn senater!  
BROUTOUS  
Nou bann let ena mem lenformasion.  
Dan po u mwa zot dir swasann -dis finn mor  
Par proklamasion, Sisero parmi.  
KASIOUS  
Sisero?  
MESALA  
              Li'si finn pas dan pake  
Par mem proklamasion.  
Eski ou finn gagn let ar ou madam?  
BROUTOUS  
134 
 Non Mesala.  
MESALA  
Dan bann let la, napeyna niouz lor li?  
BROU TOUS  
Non, nany e Mesala.  
MESALA  
Mo trouv sa drol.  
BROUTOUS  
Kifer? Ou finn tann dir kiksoz lor li?  
MESALA  
Non Misie Broutous.  
BROUTOUS  
Kouma enn Romen dir laverite.  
MESALA  
Kouma enn Romen tini sa sok la.  
Li finn mor enn lamor pa natirel.  
BROUTOUS  
Nou okip pl ito problem ba nn vivan.  
Ki zot dir si nou mars ver Filipi.  
KASIOUS  
Mo pa dakor!  
BROUTOUS  
Kifer?  
KASIOUS  
                               Get sa Broutous  
Les nou bann ennmi marse vinn rod nou;  
Koumsa bannla fer zefor, rent zont nam,  
Fatig zot kadav. Ler nou r es anplas  
Nou lespri, lekor pare pou fer fas.  
BROUTOUS  
Enn bon rezon karte divan pli bon.  
Bann dimoun ant isi ek Filipi,  
Zot pa tro kontan nou, bizen dakor.  
Zot mekontan ki nou'nn fer zot pey tax.  
Ler nou ennmi travers zot teritwar  
Zot kapav al ogmant lafo rs ennmi,  
Grandi so lafors, remont so moral.  
Par kont si nou nou avans ver ennmi  
Sa bann dimoun la zot pou deryer nou  
Ler nou manz plen -plen kont larme ennmi.  
KASIOUS  
Mo frer, ekout mwa.  
BROUTOUS  
Eskiz mwa Kasious. Pa bizen bliye  
Nou'nn reysi rasanble tou  nou alye,  
Bann batayon miskle; nou ler finn mir.  
Lafors nou ennmi pe grandi sak zour,  
Nou'nn ariv lor top, lapant koumanse.  
Dan lavi nou bizen vey lamare,  
Plonze kan li ot, pran sime sikse;  
Rat sa, e lerla pou leres lavi  
Ou tas dan disab, dan karo gomon.  
Pou nou, lamare finn fini monte  
135 
 Les kouran sarye nou dan nou faver,  
Sinon, tas lor resif.  
KASIOUS  
                          Kouma ou'le  
O.K. nou marse, nou al Filipi.  
BROUTOUS  
Nwayo lanwit fi nn may ar nou deza,  
Lanatir pe dimann respe so drwa,  
Enn tipe som ey mo kwar neseser.  
KASIOUS  
Wi mo kwar. Bonswar.  
Boner gramaten nou va demare.  
(Lousious rantre)  
BROUTOUS  
Lousious, mo dezabiye.  
(Lousious sorti)  
                              Orevwar.  
Salam  Mesala! Salam Titinious!  
Kasious mo frer, dormi bien.  
KASIOUS  
Wi gran frer!  
Sa lanwit la ti bien mal koumanse.  
Nou pa les zame divizion ant nou.  
Zame ankor Broutous, zame ankor.  
(Lousious rantre ar dezabiye)  
BROUTOUS  
Tou korek aster.  
KASIOUS  
Bonn -nwi Broutous.  
BROUTOUS  
Bonn -nwi Kasious.  
TITINIOUS EK MESALA  
Bonn -nwi Sef ! 
BROUTOUS  
Salam vouzot. (zot sorti)  
Donn dezabiye la. Kot to lagitar?  
LOUSIOUS  
Isi dan latant.  
BROUTOUS  
                  To lizie somey.  
Mo pa blam twa, to finn bien fatige.  
Apel Klodious ek detrwa lezot zom,  
Mo pou dimann zot vinn dormi isi.  
LOUSIOUS  
Varo, Klodous!  
(Varo ek Klodous rantre)  
VARO  
Finn apel nou, Sef?  
BROUTOUS  
Silvouple, vinn dormi dan mo latant.  
Mo kapav bizen zot nenport ki ler  
Pou fer komision ar mo frer Kasiou s. 
VARO  
136 
 Korek Sef! Nou va res la, nou atann.  
BROUTOUS  
Non, non! Zame! Dormi, mo sipliy zot;  
Pa traka, kapav mo sanz mo lide.  
(Varo ek Klodous dormi)  
Lousious, liv la la. Mo ti pe rod li,  
Tousa letan la li ti dan mo pos.  
LOUSIOUS  
Mo ti sir Misie ou pa ti donn mwa.  
BROUTOUS  
Pardonn mwa garson, parfwa mo bliye.  
To kapav tini to somey enpe,  
Zwe mwa enn ti ler lor to lagitar?  
LOUSIOUS  
Wi Misie si ou'le.  
BROUTOUS  
                      Zwe mo garson.  
Mo nek agas twa, me to'enn bon garson.  
LOUSIOUS  
Mo fer mo devw ar, Misie.  
BROUTOUS  
Mo pa ti bizen ekziz tro koumsa;  
Mo kone zenes bien bizen s omey.  
LOUSIOUS  
Mo finn deza dormi enpe.  
BROUTOUS  
To'nn bien fer, taler to dormi ankor.  
Ankor enn tipe pasians. Si mo viv  
Mo pou ed twa.  
(Lamizik + sante)  
Ler la fer dormi. Somey tous lamor,  
To poz to pwa diplon lor mo garson  
Ki pe sant bersez? Bonswar mo p iti. 
Mo pa pou kas to somey; pa fer sa,  
Si to tourne, lagitar la kase.  
Les mo ramas li. Bonswar mo garson.  
Kot mo ti'arive, mo ti met zorey  
Sirman pou mark paz la; ala li l a. 
(Nam Sezar rantre)  
Lalimier la feb. E! Kisannla sa?  
Mo sir akoz mo lizie fatige  
Mo pe trouv fantom dibout divan mwa.  
Li pe vinn ver mwa. Ki to ete twa?  
Enn sen, enn anz, ousa demon lanfer?  
Mo disan kaye! Mo seve drese!  
Dir mwa ki to'ete?  
NAM SEZAR  
To mo ve konsians, Broutous.  
BROUTOUS  
Kifer to la?  
NAM SEZAR  
Pou dir twa nou pe zwenn Fili pi. 
BROUTOUS  
137 
 Korek, nou va zwenn laba.  
NAM SEZAR  
Wi laba, Filipi.  
BROUTOUS  
Dakor, nou va zwenn Filipi.  
(Nam Sezar sorti)  
Ler mo pran kouraz twa to disparet.  
Movezer, mo ti'le koz plis ar twa.  
Lousious! Varo! Klodious! Leve! Leve!  
Klodious!  
LOUSIOUS  
Li'nn d ezakorde Misie.  
BROUTOUS  
Li kwar li ankor pe zwe lamizik.  
Leve Lousious.  
LOUSIOUS  
Misie!  
BROUTOUS  
Kifer to kriye? Eski to'nn reve?  
LOUSIOUS  
Misie mo pa kone si mo'nn kriye.  
BROUTOUS  
Wi, to'nn kriye. Eski to'nn trouv kiksoz?  
LOUSIOUS  
Non Misie.  
BROUTOUS  
Dormi Lousious, dormi. Klodious!  
(Ar Varo ) E twa! Leve!  
VARO  
Sef! 
KLODIOUS  
Patron!  
BROUTOUS  
Kifer zot kriye dan zot somey?  
TOULEDE  
Nou patron?  
BROUTOUS  
Wi zot! Ki zot finn trouve?  
VARO  
Pa'nn trouv nanye patron!  
KLODIOUS  
Mo'si parey!  
BROUTOUS  
Bon, degaze al ge t mo frer Kasious.  
Dir li demare boner avan mwa,  
Mwa mo pou swiv li.  
TOULEDE  
Toutswit Sef!  
(Zot sorti)  
AK 5 SENN 1  
(Laplenn Filipi)  
Oktav, Antwann ek z ot larme rantre  
OKTAV  
138 
 Antwann nou soue zordi pe vinn vre;  
Ou ti dir bannla pa pou vinn anba,  
Zot pou ata nn nou laba dan oter.  
Ler gete fos; zot larme pe desann  
Pou chalenj nou isi dan Filipi,  
Pare pou konba avan dimann zot.  
ANTWANN  
Me non, mo lir zot lespr i; mo kone  
Kifer zot fer sa. Zot ti pou prefer  
Kal dan enn lot plas, me zot pe desann,  
Koumadir bann br av, pou enpresionn nou,  
Pou fer nou kwar ki zot zot kouraze;  
Me sa enn senn sa.  
(Enn mesaze rantre)  
MESAZE  
                            Zeneral pare!  
Ennmi pe vini, zot paret konfian,  
Pavyon rouz deor, lager deklare,  
Nou bizen deswit pare pou fer fas.  
ANTWA NN 
Oktav ou diriz ou larme dousma  
Agos lor sa teren plat ki la laba.  
OKTAV  
Mwa mo pe'al adrwat, ou tini agos.  
ANTWANN  
Kifer ou rod sikann dan moman kriz?  
OKTAV  
Pa pe rod sikann; mo fer dapre mwa.  
(Tanbour: Broutous, Kasious etc. rantre)  
BROUTOUS  
Zot finn a rete, zot'le diskite.  
KASIOUS  
Stop Titinious! Bizen parlmante.  
OKTAV  
Mark Antwann, nou pas alatak premie ? 
ANTWANN  
Non Sezar, atann zot, les zot vini.  
Nou'al divan; bannla ole diskite.  
OKTAV  
Pa bouze avan signal.  
BROUTOUS  
Koze avan, bate apre, pa vre?  
OKTAV  
Pa kouma zot, nou pa kwar dan koze.  
BROUTOUS  
Zoli koze meyer ki vilen kou.  
ANTWANN  
Ou zoli diskour kasiet bann sal kou.  
Sa trou ou'nn perse dan leker Sezar  
Pe dir nou for -for 'Viv Sezar'.  
KASIOUS  
                                          Antwann  
Listwar p a'nkor konn lafors ou bann kou  
139 
 Me lor pas siro peyna ou segon,  
Vanpir dir pardon.  
ANTWANN  
Li kapav morde.  
BROUTOUS  
Mem pa! So ledan divan finn grene.  
Ou finn koken so lapeti disan.  
Ou servi so sarm avan ou morde.  
ANTWANN  
Bann verminn! Zot ena toupe koze.  
Kan zot zouti asasen pik Sezar  
Zot fer grimas zako, kouma lisien,  
Kouma esklav zot lis lipie Sezar  
Pandan ki Kaska kouma enn serpan  
Pik li par deryer dan likou. Souser!  
KASIOUS  
Pa gaspiy ou talan ar enn baba  
Ki mars ar enn zwiser ek joubaner.  
ANTWANN  
Kasiou s vie zako!  
OKTAV  
                      Antwann nou ale!  
Bann sal tret! Nou chalenj zot zordi mem,  
Si zot ena fiel pou mont lor teren,  
Sinon, nou atann zot kan zot pare.  
(Oktav, Antwann ek zot larme sorti)  
KASIOUS  
Soufle rafal! Kraze vag! Nou fer fas!  
Siklonn pe bate. Nou z we tou pou tou.  
BROUTOUS  
Lousilious kot ou? Vinn get sa enn kou.  
(Lousilious ek Mesala avanse)  
LOUSILIOUS  
Wi sef.  
(Broutous koz ar Lousilious enn kote)  
KASIOUS  
Mesala.  
MESALA  
Wi Zeneral.  
KASIOUS  
                             Mesala,  
Zordi mo laniverser, zor di dat  
Mo nesans. Donn mwa to lame monwar.  
Mesala tomem mo temwen: zordi  
Kont mo volonte, pe fors mwa zwe tou,  
Kouma Ponpe, met tou lor enn batay.  
Zame mo pa'nn kwar dan siperstision  
Me kwar mwa zordi mo finn bien sanze,  
Mo pe koumans kwa r dan bann move sign.  
Ler nou sort Sardis lor nou sar divan  
De leg ti poze, e zot ti bouz fix,  
Zot mem aksepte manz dan nou lame,  
Tini ferm ar nou ziska Filipi.  
140 
 Gramaten zot finn sove, disparet,  
E dan zot plas ena korbo, marten;  
Lor nou latet votour pe anv ole 
Pe vey nou kadav; zot tal zot lonbraz  
Kouma enn mofinn lor nou lavenir,  
Koumadir nou tou pre pou rann nou nam.  
MESALA  
Pa pran sa kont!  
KASIOUS  
                      Mo pe zis dir twa sa  
Me mwa mo pare, kouraz dan lame  
Pou fer fas danze kouma li vini.  
BROUTOUS  
Dakor Lousilious.  
KASIOUS  
                         Broutous mo gran frer,  
Lesiel zordi dan nou faver, e nou  
Kapav anpe fer plan pou nou vie zour.  
Me dan lavi zame kapav kone,  
Akoz sa nou bizen mazinn lepir.  
Si nou perdi zordi samem dernie  
Fwa nou p e zwenn pou diskite ansam.  
Si sa arive, ki ou'nn deside?  
BROUTOUS  
Mo'nn touzour kont filozofi swisid,  
Akoz sa mo ti blam papa Porsia  
Ki ti swiside. Pa kone kifer,  
Mo trouv sa degelas e imoral  
Akoz nou per lavenir nou aret  
Lavi avan ler, preferab mo kwar  
Aksepte desten ki gran sef lao  
Finn marke pou nou.  
KASIOUS  
                              Donk si nou perdi  
Ou pou aksepte ki zot trenn -trenn ou  
Lor bann sime Rom.  
BROUTOUS  
Kasious nob Romen, pa kwar sa mo frer.  
Broutous retourn Rom lasenn dan lipie?  
Zame! So  lespri tro lib. Silefo  
Zordi lespri lekenz Mars tengn lamem.  
Si nou pou rezwenn, sa mo pa kone;  
Nou kas pognedme avan separe.  
Kasious orevwar! Preferab adie?  
Si nou rezwenn nou leker va riye  
Sinon, be nou'nn separe san egrer.  
KASIOUS  
Orevwar, lesiel beni ou Broutous!  
E si nou rezwenn, normal nou pou ge.  
Sinon! Li vre peyna okenn egrer.  
BROUTOUS  
Bon, oboulo! Ti pou bon si nou ti  
Kone ki pou ariv nou tou zordi.  
141 
 Ler tanto vini, tanto nou kone  
Ariv seki ariv. Anavan mars!  
(Zot sorti)  
AK 5 SENN 2  
(Sandbatay ) 
Tronpet. Broutous ek Mesala rantre  
BROUTOUS  
Ale vit Mesala. Donn sa not la  
Larme Kasious ki laba lot kote.  (roulman tanbour ) 
Dir zot atake deswit. Mwa mo kwar  
Larme Oktav mank determinasion,  
Enn ti forsing ase pou devir zot.  
Vit M esala vit! Nou tom lor zot sek.  
(Zot sorti)  
AK 5 SENN 3  
(Sandbatay)  
Tronpet. Kasious ek Titinious rantre  
KASIOUS  
Get zot Titinious, kouma zot tire.  
Mo prop solda finn vinn mo prop ennmi,  
Mo prop port -drapo ti pe sey sove,  
Mo touy koson la, ras pavyon ar li.  
TITINIOUS  
Bez Kasio us bez! Broutous finn donn signal  
Tro boner. Ler li trouv Oktav dan pens,  
Li nek fonse; so bann zom plen zot pos,  
Letansa Antwann pe anserkle nou.  
(Pinndarous rantre)  
PINNDAROUS  
Sove Sef, sove, tire depi la,  
Mark Antwann finn rant dan ou kan, patron;  
Sove Misie Kasious, napa res la!  
KASIOUS  
Sa kolinn la ase lwen. Titinious!  
Sa dife laba, pa dan mo kan sa?  
TITINIOUS  
Wi Sef.  
KASIOUS  
          Titinious si to kontan mwa  
Mont lor to seval, fons atout -vites,  
Al ziska la ba kot bann solda la  
E revinn deswit, vinn don mwa nouvel  
Si bann solda la nou bann ou bannla.  
TITINIOUS  
Mo pou revinn la pli vit ki zekler. ( Li sorti ) 
KASIOUS  
Ale Pinndarous, mont pli ot lao;  
Mwa mo pa trouv bien, vey bien Titinious  
Kriye for dir mwa tou seki pase.  
(Pinndarous sorti)  
Zordi mo ti n e. Serk la finn ferme.  
Lor mo pwen depar mo pe tous mo bit.  
Youg finn konplete. Pinndarous ki niouz?  
142 
 PINNDAROUS  
(depi lao ) Ayo patron!  
KASIOUS  
Ki niouz!  
PINNDAROUS  
(depi lao ) Zot finn anserkle Titinious,  
Bann kavalie pe fons lor li rapid,  
Li pe rape mem. Z ot finn zwenn ar li.  
Ale Titinious! Detrwa finn desann!  
Li'si! Zot finn may li. Tann zot kriye.  
KASIOUS  
Desann! Desann! Pa get sa masak la!  
Kapon! Mo enn kapon! Mwa mo vivan,  
Li li'nn zwenn tas e divan mo lizie.  
(Pinndarous rantre)  
Twa vinn la.  
Mo ti may tw a prizonie dan Parsia,  
To ti fer serman kont to prop lavi  
To pou fer tou seki mo dir twa fer.  
Ler finn arive pou respe serman,  
Pou to liberte pran sa lepe la  
Li ti pers Sezar, fouy mo lestoma.  
Peyna pou tike! Ala so lamans.  
Ler mo figir kasiet kouma aster  
Fons li la - Sezar to'nn gagn to vanzans  
Ar lepe ki ti servi pou touy twa.  
(Li mor)  
PINNDAROUS  
Mo enn dimoun lib me si dimann mwa  
Preferab pa lib. Kasious, O Kasious,  
Pinndarous pou tire depi isi;  
Mo'al kot zame enn Romen pou gagn mwa. (Li sorti ) 
(Titiniou s ek Mesala rantre)  
MESALA  
Ankor kif -kif Titinious! Enn kote  
Larme Broutous finn bat larme Oktav,  
Lot kote Antwann finn devir Kasious.  
TITINIOUS  
Sa nouvel la pou konsol nou Kasious.  
MESAL A 
Kot li ti ete?  
TITINIOUS  
                   Dan enn tourdisman  
Ar so zom Pinndarous, isi lor mel.  
MESALA  
Pa li sa anba laba lor later?  
TITINIOUS  
Li pa paret vivan. Ayo bondie!  
 
MESALA  
Pa li sa?  
TITINIOUS  
              Ti li sa do mo frer, ti;  
143 
 Kasious finn  kit nou. O soley kousan  
To plonz dan lanwit dan enn manto rouz,  
Koum samem Kasious finn kouse anrouz.  
Soley Rom finn tengn. Nou lepok finn mor.  
Labrim pe leve, nou ler finn vini.  
Li ti per pou mwa, samem li'nn fer sa.  
MESALA  
Kan perdi konfians nenport kwa posib.  
Detestab erer! Zanfan depresion!  
Kifer to enpresionn koko dimo un 
Ar fos -fos zimaz? Erer, ler to ne  
Avan mem to gagn letan vinn deor,  
To touy to mama depi dans so vant.  
TITINIOUS  
E Pinndarous! E kot twa Pinndarous?  
MESALA  
Rod li Titinious! Letansa mo'al zwenn  
Broutous, mo'al eklat sa nouvel tris la  
Dan so zorey. Verit ab eklate.  
Explozion, destriksion, tapaz defet  
Pa pou fer zorey Broutous plis dimal  
Ki sa nouvel la.  
TITINIOUS  
                     Ale Mesala  
Letansa mwa mo al rod P inndarous. (Mesala sorti)  
Kasious, kifer to ti dir mwa ale?  
Mo pa ti zwenn to bann zom? Zo t pa ti  
Met kouronn laviktwar lor mo latet,  
Dir mwa donn twa li? To pa ti tann zot?  
Ayo matlo! To finn mal konpran tou!  
Atann enn kou! Sa kouronn la pou twa,  
Broutou s ti dir mwa pou twa sa. E mwa  
Mo ekout so lord. Broutous vini vit!  
Gete kimanier mo respe  Kasious.  
Bondie pardonn mwa! Enn devwar Romen!  
Lepe Kasious, fann leker Titinious  
(Li swiside)  
(Tronpet, tanbour. Broutous, Mesala etc. rantre)  
BROUTOUS  
Kotsa Mesala? Kot Kasious ete?  
MESALA  
Par laba. Titinious ti pe plore.  
BROUTOUS  
Titinious lor ledo, an ba. 
KATO  
Li'nn mor.  
BROUTOUS  
Dakor Zil Sezar, to ankor bien for.  
To nam vwayaz partou, plonz nou lepe  
Dan nou prop lekor.  
KATO  
                          Brav, brav Titinious!  
Li'nn met kouronn la lor latet Kasious.  
144 
 BROUTOUS  
Ena ankor Romen kouma zot de?  
Dernie gran Romen, bondie beni zot.  
Rom zame pa pou donn nesans dimoun  
Kouma zot ankor. Bann frer, mo dwa sa  
Ero la plis larm ki  mo'ena zordi.  
Enn lot zour Kasious, kikfwa enn lot zour.  
Avoy so lekor Tasos, ale vit.  
Pa kapav fer so lanterman dan kan,  
Pou ka s moral bann zom. Twa Lousilious,  
Twa Kato vini. Nou mont lor teren.  
Labeo, Flavious diriz bann larme.  
Finn fini trwa -zer! Frer, avan seswar  
Nou sey nou sans dan enn deziem batay.  
(Zot Sorti)  
AK 5 SENN 4  
Tronpet. Broutous, Mesala, etc. rantre.  
BROUTOUS  
Tini ferm kamwad! Pa dekouraze!  
(Li sorti ar so bann solda)  
KATO  
Pa pou kil parad! Ale vinn ar mwa!  
Mo pou al parto u, kriy for -for mo nom.  
Tande! Momem garson Markous Kato.  
(Solda rantre - Lager)  
LOUSILIOUS  
Tande! Momem Broutous, Markous Broutous  
Broutous, s erviter Rom. Momem Broutous.  
(Zenn Kato tonbe)  
Ayo zenn Kato, to'si to'nn tonbe?  
To'nn pran mem sime ki brav Titi nious,  
Nou pou grav to nom an -or zenn Kato.  
SOLDA 1  
Zet zarm sinon lamor.  
LOUSILIOUS  
Mo zet zarm zis pou mor.  
Si to'le prestiz touy mwa lor vit es, 
Touy Broutous, lerla to rant dan listwar.  
SOLDA 1  
Non zame! Enn prizonie onorab!  
(Antwann rantre)  
SOLDA 2  
Avanse! Dir Antwann, finn may Broutous.  
SOLDA 1  
Koze ki long! Ala li pe vini.  
Finn may Broutous, Antwann, finn may Broutous.  
ANTWANN  
Kot li?  
LOUSI LIOUS  
Ansekirite! Broutous li bien lwen.  
Les mo dir ou Antwann, peyna sime,  
Personn pa pou may nob Broutous vi van.  
Bondie pa pou les zot imilie li.  
145 
 E ler zot zwenn li, swa mor, swa vivan,  
Zot pou zwenn Broutous dign kouma bizen.  
ANTWANN  
Kamwad, sa pa Brout ous sa, me kwar mwa  
Pa so segon dan valer. Vey li bien;  
Okip so konfor. Bann dimoun koumsa  
Meyer gagn zot lest im ki zot laenn.  
Al gete si Broutous ankor vivan.  
Vinn donn mwa nouvel dan latant Oktav  
Lor seki pe pase.  
(Zot sorti)  
AK 5 SENN 5  
(Sandbatay)  
Broutous, Dardanious, Klitous, Voloumnious ek Strato rantre  
BROUTOUS  
Mo bann pov kamwad, vinn repoz isi.  
KLITOUS  
Statilious ti al aneklerer,  
Li pa'nn retourne. Kikfwa li'nn tonbe.  
BROUTOUS  
Asize Klitous. Li finn sirman mor;  
Enn par enn zot mor. Ekout sa Klito us. 
(Koz dan so zorey)  
KLITOUS  
Mwa Senier? Pa dimann mwa sa!  
BROUTOUS  
O.K bliye sa!  
KLITOUS  
Dir mwa touy momem.  
BROUTOUS  
Dardanious vinn la!  
(Koz dan so zorey)  
DARDANIOUS  
Enposib Senier!  
KLITOUS  
Bwat sa Dardanious!  
DARDANIOUS  
Gran -gran bez Klitous!  
KLITOUS  
Ki nou gran Broutous finn dimann twa fer?  
DARDANIOUS  
Li dir mwa touy li. Get kouma li tris.  
KLITOUS  
Kouma enn kalis gonfle ar tristes,  
Li pe deborde mem par so lizie.  
BROUTOUS  
Vinn la mo bon Voloumnious. Ekout sa.  
VOLOUMNIOUS  
Ki ena Senier?  
BROUTOUS  
                  Tann sa Voloumnious:  
Nam Sezar finn rann mwa vizit aswar  
Ande lokazion, enn fwa dan Sardis,  
146 
 Deziem fwa yer swar, la, dan Filipi.  
Mo ler finn vini.  
VOLOUMNIOUS  
                     Pa vre sa Senier.  
BROUTOUS  
Mo kone ki mo pe dir Voloumnious.  
Voloumnious, ki lemonn pe devini?  
Ennmi finn kwens nou dan bor presipis;  
(Tronpet olwen)  
Li meyer aster ki noumem sote  
Avan ki bannla pous nou. Voloumnious  
Rapel nou de ti al lekol ansam;  
Onon nou lamitie, mo sipliy twa  
Tini mo lepe, mwa mo rant lor li.  
VOLO UMNIOUS  
Senier pa dimann enn kamwad fer sa.  
(Trompet olwen kontinie)  
KLITOUS  
Sove Senier sove! Napa res la.  
BROUTOUS  
Bondie beni zot tou, bann kamwad ferm.  
Twa Strato, to ti dan somey profon;  
Bondie beni twa'si. Bann frer Romen  
Mo gagn gran boner ki dan mo  lavi 
Mo finn toultan zwenn kamwad ferm ar mwa.  
Malgre mo'nn perdi, mo laglwar pli  gran  
Ki laglwar Oktav ousa Mark Antwann  
Parski zot laviktwar li kont progre.  
Anou separe, Broutous finn ekrir  
Dernie paz dan so otobiografi.  
Nwar pe bous mo lizie; mo nam re nte 
Pe rod repo ki kouronn lekzistans.  
(Tronpet. Enn lavwa kriye "Sove, sove")  
KLITOUS  
Sove Senier, sove!  
BROUTOUS  
Al touzour zot!  
(Klitous, Dardanious, Voloumnious sorti)  
Strato, piti, res ar to bourzwa,  
To enn bon garson, to'ena bon manier.  
To finn konn viv to lavi onetman;  
Trap lamans mo lepe, get enn kote  
Ler mo fons lor li. To dako r Strato?  
STRATO  
Trap mo lame, Sef. Adie mo Senier!  
BROUTOUS  
Adie mo garson - Sezar to'nn reysi!  
Mo pa ti touy twa ar otan lape.  
(li mor)  
(Tronpet. Tanbour. Antwann, Oktav, M esala, Lousilious ek larme rantre)  
OKTAV  
Kisannla sa?  
 
147 
 MESALA  
Serviter Broutous. Kot Broutous, Strato?  
STRATO  
Lib Mesala. Li'nn kas lasenn li'ale.  
Bann venker kapav zis bril so lekor  
Zis Broutous ti kapav ranvers Broutous,  
Personn pa kapav rod tit lor so to m. 
OKTAV  
Tou bann zom Broutous mo pou pran ar mwa.  
Twa, eski to dispoz e mars ar mwa?  
STRATO  
Selman si Mesala rekomann mwa.  
OKTAV  
Ki ou dir Mesala?  
MESALA  
Strato, dir kimanier nou sef finn mor?  
STRATO  
Mo'nn tini so lepe, li'nn fons lor li.  
MESALA  
Oktav adme t Strato dan ou servis,  
Li'nn rann mo patron so dernie servis.  
ANTWANN  
Parmi sa bannla limem ti pli prop.  
Tou lezot konspirater, apart li,  
Ti bann gro -poumon ki zalou Sezar;  
Zis li ti senser dan seki li'nn fer,  
Pa finn get so pos ler li'nn mars ar zot.  
Li ti enn gran boug e bann eleman  
Dan so karakter telman bien regle  
Ki lesiel kapav dir later: "Sa Zom!"  
OKTAV  
Akoz so merit nou bizen donn li  
Enn lanterman dign enn ero Romen.  
Dan mo prop latant nou gard so lekor  
Dan respe strik protokol gerye.  
Donn lord ban n solda al repoz enpe,  
E nou nou'al partaz laglwar bann venker.  
(Zot tou sorti)  
RIDO  
 
RETOURN KONTENI/BACK TO CONTENT S 
  
148 
 KAN VIRZINI ZWENN SO TIPOL  
POU ANNA EK SANEDHIP  
                   OUVERTIR  
Eski nou sourd, pa trouv tro kler?  
Eski memwar pe fer erer?  
Eski lespri finn vinn kokom,  
Lent elizans dan boutey rom?  
 
Enn ti pirog dan move tan  
Pe rod evit tas dan brizan.  
Divan soufle, laroul monte;  
Patron pirog pe ganase.  
Olie rapel trase lapas  
Li zour for -for tou bann fangas  
Ki dapre li foul -foul gilti  
Tou maler ki pe tom lor li.  
 
Eski nou sour d, pa trouv tro kler?  
Eski memwar pe fer erer?  
Eski lespri finn vinn kokom,  
Lentelizans dan boutey rom?  
 
Enn labourer dan so karo  
Gagn tranbleman, pe transpir gro.  
Later fann -fann pe bril rasinn;  
Bebet partou pe fer mofinn.  
Olie rapel mexinn bizen  
Li zour for-for so prop vwazen  
Parski li kwar ki zot groker  
Pe fer maler ranz so lanfer.  
 
Eski nou sourd, pa trouv tro kler?  
Eski memwar pe fer erer?  
Eski lespri finn vinn kokom,  
Lentelizans dan boutey rom?  
 
Enn profeser ki kap lekol,  
Enn pousari ki pe rod rol,  
Enn prezidan tas lor lakol,  
Enn papa ki pe devir bol,  
Olie konpran ki pe'arive  
Alala pe larg gro zoure,  
Blam setaki ek sipakwa  
Pou boulversman dan douniya.  
 
Eski nou sourd, pa trouv tro kler?  
Eski memwar pe fer erer?  
Eski lespri finn vinn kokom,  
Lentelizans dan boutey rom?  ... 
149 
 AK 1  
TABLO 1  
Ton Toulsi, limem narater nou zistwar. Li bien vie; li ena long seve ek labarb blan; so kostim kouler later 
Samarel.  
TON TOULSI  
Lontan bien lontan Zwazo Larkansiel  
Ti poz lor enn brans laba lor enn mel,  
Plonz so regar sen d an enn ti lil ver,  
Dir enn fraz sekre, manntra liniver,  
Apre anvole, anvole -ale. 
KER 
Bizen kone, bizen kone ki fraz sekre,  
Ki fraz sakre, ayo, nou Zwazo Larkansiel.  
TON TOULSI  
Bien lontan apre bato ti vini;  
Bato sort Lafrik, bato sort Lazi,  
Zot sarye eskla v, zot sarye kouli,  
Mouna ek Ramba, Kofi ek Devi,  
Travayer later, kalite -kouler.  
KER 
Bizen kone, bizen kone ki fraz sekre,  
Ki fraz sakre, ayo, nou Zwazo Larkansiel.  
TON TOULSI  
Dan sa ti lil ver Virzini ti ne;  
So lapo kwivre, so seve boukle.  
Enn baba mirak , paran enkoni,  
Viv lor sarite, grandi dan lari.  
Virzini ti vinn enn zoli tifi.  
KER 
Bizen kone, bizen kone ki fraz sekre,  
Ki fraz sakre, ayo, nou Zwazo Larkansiel.  
TON TOULSI  
Ler li ti pre pou gagn douz banane  
Enn move lespri plen ar mesanste  
Ti pe dres pa pie pou fer so vilen.  
Enn sans Marenn -Fe ki vey so desten  
Souk li, amenn li dan enn lot pei.  
TABLO 2  
Enn flat delix dan enn lavil modern. Virzini, enn fam 30 an ek so boyfrenn, Paul, pe koze.  
VIRZINI  
Mo kwar mo bizen ale.  
PAUL  
Bezoin ale, Virzini ? Que ve -ti dire? Tell me, tell me, what do you mean?  
VIRZINI  
Paul, to pa pou konpran. Touleswar Zwazo Larkansiel vinn dan mo rev ... li dir mwa ki to fer isi? ... bizen twa 
dan to lil ver. Vinn deter sekre sakre.  
PAUL  
Bezoin? Cette ville a besoin de toi. J'ai besoi n de toi. Ecoute. Ti as tout içi - arzan, succès, gloire et amour ... 
What is zis zwazo larkansiel bizness? Ti koz toultan marenn -fe, zwazo larkansiel ... ze ne konpran pas, mo 
zoli Virzini. Keskese se sekre sakre?  
150 
 VIRZINI  
To'nn viv ar mwa p reske de -zan. T o nek koz larzan, kontra, promosion, loto delix, lavi jetset.  
PAUL  
To reproche mwa? I've made you a star, rich and famous.  
VIRZINI  
Wi, mersi. To'si to finn gagn to bout. Enn gro bout. Aster mo retoun dan mo lil ver kot mo Marenn -fe ek 
Zwazo Larkansiel pe a tann mwa. Kot sekre sakre pou donn lavi.  
PAUL  
Don't be stupid! Virzini, aret fane!  
VIRZINI  
... Mo kone ki pa bon pou mwa... Lontan mo ti gagn plezir ekrir ti sante pou fer baba dormi; sante ki dir 
dominer nou pa'le. Aster mo sante pou fer ka s rantre. Mo pe  gaspiy kado Bondie.  
PAUL  
Ki Bondie vinn fer ladan?  
VIRZINI  
Pa kone! Mo zis anvi dir li mersi.  
PAUL  
Al rant maser alor!  
VIRZINI  
Kikfwa enn bon lide.  
PAUL  
Nou'al get enn sikiat Virzini.  
VIRZINI  
Kisannla bizen sikiat?  
Paul, tapaz metro, loder monoxid  
Finn te ngn to zorey, kabos to bann sans.  
To pa tann lamizik koki -tronpet;  
Lekim lor brizan, gomon lor laplaz  
Boud to de narinn esklav polision.  
PAUL  
Koki -Tronpet? Esklav polision?  
VIRZINI  
Paul, lapli lasid, brouyar diyoxid  
Finn touf to lapo, paraliz reflex.  
To ne pli vibre kan ravann roule;  
Sawal bor dife, lagam lor laplaz  
Fas ar to leren bloke ar larouy.  
PAUL  
Ravann roule, fas ar leren?  
VIRZINI  
Paul, Paul, Paul to pa pou konpran baba  
Ki dan lekzistans peyna zis paysa.  
Ena mister pa kapav  explike  
Me sa pa vedir zis twar la pa vre.  
Dir mwa Paul, eski to konpran? ... Salam!  
PAUL  
Konpran mister?... Pa nek vir ledo. Dir mwa kan nou pe zwenn?  
VIRZINI  
Kan poul gagn ledan.  
TABLO 3  
Dan stidio RADIO KORAY. Tann enn jingle. Enn spiker koze: "Mersi zo t pe ekout Radio Koray, Rad io Moris lot 
kote dilo. Nouvel sok! Virzini, bote ekzotik, lavwa sarm tropik, vedet radio ek televizion, nimero 1 itparad pe 
151 
 retourn dan so lil ver. Eski li pou aret sante? Eski se zis enn gimik piblisiter? Virzini ar nou dan sti dio. Li finn 
promet pou rep onn tou nou bann kestion. Dan 15 minit bann oditer kapav telefone pou poz zot kestion.  
SPIKER  
Virzini, lemonn lamizik finn gagn sok ar nouvel to depar. Ena dir ki se zis enn trik piblisiter...  
VIRZINI  
Wi mo pe retourn dan mo pei. Non, mo pa pe fer zes!  
SPIKER 
Kifer?  
VIRZINI  
Enn lavwa dan mo latet pe dir mwa fer seki mo pe fer.  
SPIKER  
Lavwa dan latet? Danzere sa!  
VIRZINI  
Pa danzere me serye. Realite fabrike par lezot plen ar fos not. Aster mo'le fabrik mo prop realite; konpran 
kifer mo la; kone kot mo pe ale  ... Sirtou dekouver sekre sakre.  
SPIKER  
Sekre sakre?  
VIRZINI  
Dan sante Zwazo Larkansiel.  
SPIKER  
Misterye tousa.  
VIRZINI  
Laverite ki kasiet deryer seki paret.  
SPIKER  
Les nou ekout enn nouvo konpozision Virzini ki li p ou sant pou nou. Lorkes stidio pou akon pagn li.  
(Enn bale akonpagn sante la.)  
 
                  BOUK ANVIL, BOUK BITASION  
Dapre Ton Toulsi, Malen Bouk Anvil  
Ti vinn enn gran fwet dan negosiasion,  
Tranzaksion ti zero manz gro zero;  
- pa marday do ta, pa b achara sa - 
Li konn plas larzan, fer ro ulman roulpriz.  
Biznes pa fer zes, marsandiz tap pil,  
Lartik kontsezon jalsa dan lafwar.  
Bann miray grene, frontier disparet,  
Proteksion piktet, raket dres latet.  
Dan bordroum laba, alala bel fet.  
 
Ti Bay Bitasion  
Dan karo maniok, ler soley kouse,  
Ramas so  zouti pou retourn lakaz;  
Al dan lakwizinn pou ed Ti Marie  
Prepar nouritir pou zot ti fami.  
 
Malen Bouk Anvil get dan periskop,  
Louk dan teleskop, yam gran losean.  
Leker palpite, lespri flay dan goun;  
Si nou konn gete, douniya, baba,  
Enn gran tamasa, enn jalsa maha!  
Kisannla kone profonder lamer;  
Rises li'nn garde pou so favori?  
Pa kapav zordi les lespri fouti  
152 
 May so langouti dan enn pie toulsi.  
Ler finn arive pou touf abriti.  
 
Ti Bay Bitasion  
Dan karo maniok, ler soley kouse,  
Ramas so zouti pou retourn l akaz;  
Al dan lakwizinn pou ed Ti Marie  
Prepar nouritir pou zot ti fami.  
 
Bay Bouk Bitasion boner dan karo  
Pe swagn so desten, nouri so later  
Ar parfen diten ek kotomili.  
Enn ti lapriyer pou Sourya Raja;  
Enn pogne dilo pou nou Dharti 'Ma.  
So kouzen Anvil ti dir li aret  
Fer so bachara, viv kouma jangli.  
Later gagn valer kan met ipotek,  
Kan fer morselman, kan konn envesti.  
Lerla, mo piti, pitay f er piti.  
 
Ti Bay Bitasion  
Dan karo maniok, ler soley kouse,  
Ramas so zouti pou retourn lakaz;  
Al dan lakwizinn pou  ed Ti Marie  
Prepar nouritir pou zot ti fami.  
 
Dapre zistwar la gran garrbarr enn zour  
Tom piktet lor nou. Kouma boboulgom  
Mazeste Maya pet l or nou nene:  
Ala vag monte kraz sato disab.  
Malen Bouk Anvil rod lipou poul ar  
Malen Bouk Anvil; Malen Bouk Anvil  
Koumans met lak ar Malen Bouk Anvil;  
Malen Bouk Anvil prepar lager kont  
Malen Bouk Anvil; Malen Bouk Anvil  
Avoy so bom lor Malen Bouk Anvil.  
 
Ti Bay Bitasion  
Dan karo maniok, ler soley kouse,  
Ramas so zouti pou retourn lakaz;  
Al dan lakwizinn pou ed Ti Mar ie 
Prepar nouritir pou zot ti fami.  
TABLO 4  
Lamizik dideor. Tapaz avion ki dekole ek aterir. Lavwa dan oparler pe donn enstriksion bann pasaze... 
Lamizik san ze. Aster tann lamizik sega. Tapaz avion pe aterir. Lavwa dan oparler... Enn sante spesial pou 
Virzini par Marenn -Fe ki abiye dan enn gran rob larkansiel. Li antoure par enn ta tizanfan ar rob ek kostim 
larkansiel. Kouler larkansiel pa rtou e lazwa li zeneral.  
MARENN -FE 
Kouler rouz flanbwayan pe apel banane,  
Enn papiyon oranz dan lalimier dore  
Pe kas po z lor fler zonn kot legliz Kaylason,  
Pe kas poz lor fler zonn kot legliz Kaylason.  
153 
 BANN ZANFAN  
Enn bouke larkarsiel Virzini,  
Enn bouke la rkansiel;  
Enn bouke larkarsiel Virzini,  
Enn bouke larkansiel.  
Zis pou twa,  
Zis pou twa.  
MARENN -FE 
Enn seren -dikap zonn lor pie filao ver  
Laba dan lesiel ble pe kontanple lamer,  
Lamer ki finn marye laba ar ble fonse,  
Lamer ki finn marye laba ar ble fonse.  
BANN ZANFAN  
Enn bouke larkarsiel Virzini,  
Enn bouke larkansiel;  
Enn bouke larkarsiel Virzini,  
Enn bouke larkansiel.  
Zis pou twa,  
Zis pou twa.  
MARENN -FE 
Soley finn al dormi dan dilo endigo,  
Lesiel finn vinn violet, li finn sanz so palto,  
Bann zetwal pe briye, tou zanfan al dodo,  
Bann zetwal pe briye, tou zanfan al dodo.  
BANN ZANFAN  
Enn bouke larkarsiel Virzini,  
Enn bouke lar kansiel;  
Enn bouke larkarsiel Virzini,  
Enn bouke larkansiel.  
Zis pou twa,  
Zis pou twa.  
Virzini rantre. Atroupman, exitasion.  
MARENN -FE 
Zanfan, al met bann zafer Virzini dan bis. Li pe vinn res kot nou.  
BANN ZANFAN  
Wey! Viv Virzini!  
AK 2  
TABLO 5  
MARENN -FE 
Trwa mwa pli tar. Virzini finn mont enn latelie lamizik ek ladans dan Porlwi. Zot apel li 'Latelie'. Li finn swazir  
Porlwi parski pou li kapital Moris li senbol armoni ant ras, klas, kominote ek kars. Zordi zot pe prodir zot 
premie ev, enn mini -bale ki apel  'Porlwi mini -Nasionzini'. Mo les zot apresie e apre pou ena enn deba. Pa 
per pou dir seki zot panse. Salam!  
VIRZI NI:  
Porlwi vie kapital, temwen nesans enn zenn nasion;  
Depi letan margoz zom, fam, zanfan tou kontinan  
Finn reponn enn lapel ki rezone dan no u disan  
Ki finn travers letan pou tras lanprent nouvo vizion.  
KER 
Ou pas lari Rwayal ou zwenn Bay Baboulal,  
Ou pas lari Deforz ou zwenn garson Ton Zorz,  
Ou pas lari Moka ou zwenn Bay Abdoula,  
154 
 Ou pas lari Madam ou zwenn fami Lamkam.  
Porlwi mini Nasionzini!  
VIRZINI  
Porlwi vie kapital, temwen istwar akselere  
Dan lespas trwa -san-zan finn viv istwar limanit e; 
Esklavaz, angazman, abolision sistem pouri,  
Sifraz iniversel, lendepandans, demokrasi.  
KER 
Ou pas kot Plasdike ou trouv Labourdonnais,  
Kot Lotel Gouvernman  ou trouv larenn Angle;  
Dan zarden kot mize, Adrien d'Epinay;  
Ledouz Mars vinn Sannmars get nou pa vyon monte.  
Porlwi mini Nasionzini!  
VIRZINI  
Porlwi vie kapital, temwen progre akselere,  
Kot ansien ek nouvo ankor kapav koabite.  
Vie batiman lontan grat -grat ledo gran -gran bilding,  
Loto dernie model, saret repoz dan mem parking.  
KER 
Ou pas fobour -delwes ou trouv lakaz kreol;  
Sitadel pier taye, bann vila kolonial,  
Bann batiman anpier pe zwe enn nouvo rol;  
Laba lari Legliz zean beton fer bal.  
Porlwi mini Nasionz ini! 
VIRZINI  
Porlwi vie kapital, temwen lespri adaptasion;  
Li finn konn fer melanz ar bann kiltir san konfizion.  
Katedral, Shivala, Legliz, Kovil, Pagod, Moske,  
Tou bann landrwa sakre koekziste dan mem respe.  
KER 
Ou'le swiv Kavadi, ou'le get Divali  
Ou'le s wiv Moharam, ou'le get fet Holi,  
Ou'le get fet St Louis ousa loulou Sinwa  
Fer enn letour Porlwi ou pou trouv tousala.  
Porlwi mini Nasionzini!  
VIRZINI  
Porlwi vie kapital, temwen lavi ki anmouvman:  
Kalite lor kouler, enn defile lamod vivan;  
Festival nouritir , maryaz reset pou tou pale;  
Levantay tradision, fri lexperyans limanite.  
KER 
Nou al bazar santral manz roti manilal,  
Bwar enn ver alouda garni ar toukmarya;  
Ou'le gato moutay, vanienn, akienn, sawmay,  
Briyani, dalpouri? Fer enn letour Porlwi.  
Porlwi mini Nasionzini!  
VIRZINI  
Porlwi vie kapital, temwen -mirwar realite,  
Reflekte san trikaz aktivite nou sosiete:  
Gro biznes, ti biznes, biznes ansien, biznes fek -fek; 
Ena peyna biznes, rod fer biznes me may dan sek.  
KER 
Laba dan Plennlozan lizinn donn foul rannman ; 
155 
 Lor trotwar kot bazar 'enn ti kas mo dan nwar';  
Laba akot mize bazar finn rat sime;  
Dan zarden Konpagni tansion so maladi!  
Porlwi mini Nasionzini!  
VIRZINI  
Mersi zot tou pou plizier semenn travay. Aster nou gete kimanier kapav ameliore. Falepa tou dimoun koz 
anmemtan. Kisannla ole larg lekours? Wi twa Fazila, ki to ena pou d ir? 
FAZILA  
Mo dimann zot tou aplodi Virzini pou so travay extraordiner (gran aplodisman).  
VIRZINI  
Wi Vasant.  
VASANT  
Pli bon ki sa, gate! (aplodisman)  
VIRZINI  
Zot pa dakor ki bizen ameli or dekor la. Li enpe maf.  
TOU DIMOUN  
We, foul dakor!  
VIRZINI  
Ou dan fon laba. Mo pa konn ou. Prezant oumem e dir nou ki ou panse.  
TIPOL  
Mo apel Tipol. Mo sorti vilaz Larivier Tanie. Mo travay peser me pou lemoman mwa ek bann vilazwa nou pe 
replant mangliye  pou fer fas katastrof. Nou pe fer enn fet dan nou vilav pou lev enn  fon devlopman. Ton 
Toulsi finn dir mwa vinn get zot pou gete si zot kapav ed nou ar zot lamizik ...  
VIRZINI  
Me ou pa'nn dir nou ki ou panse lor seki ou finn fek gete.  
TIPOL  
Mo pa ena kone sans dan sa domenn la.  
VIRZINI  
Zis dir si ou kontan ousa non.  
TIPOL  
Pa kone. Lamizik zoli. Danse extra....  
VIRZINI  
Samem tou?  
TIPOL  
Mo pa dakor ar tex la.  
VIRZINI  
Ki pa bon?  
TIPOL  
Koumadir propagann pou touris!  
VIRZINI  
Si ou pli kone, dir ki bizen dir.  
TOU  DIMOUN  
We, fann ar li Virzini.  
VIRZINI  
Trankil vouzot! Les li dir s eki bizen dir. Koze Misie Tipol!  
TIPOL  
Tipol. Pa misie. ... Mo pa tro konn Porlwi me seki mo trouve pa parey. Trafik jam partou; pa fer atansion, 
pikpoket devid ou pos; ladrog pe fer piyaz ; fer so, so, so; batiman gonfle zot lestoma ziska lesiel; zot giji niaz 
e boufonn malere ...  
Porlwi vie kapital, paradi pitay malgagne;  
Seki ena plen pos, seki peyna pe plis peyna;  
Lor lev pavyon zot for me bien -bien feb okip Mama;  
Ler lafen tap laport, d imoun prefer aret gete.  
156 
 Ou pas lari Rwayal, ala bel bakanal;  
Ou pas lari Magon, dife dan ou kalson;  
Ou pas lari Lape, SIDA ki dirize;  
Ou pas lari Deforz, keter pe koup lagorz.  
Porlwi enn nasion dezini.  
TOU DIMOUN  
Tro negatif! Tro pesimis!  
VIRZINI  
(Silans)  
TOU DIMOUN  
Tro negatif! Tro pesimis! Tro politik! Tro ... tro ... tro ... Fann ar li Virzini!  
VIRZINI  
(Silans)  ... Mo kwar li ena rezon. Nou trouv seki nou anvi trouve.  
Kot laverite ete? Bizen rode. Eskiz mwa Tipol.  
TIPOL  
Korek sa!  
TABLO  6 
Dan lakaz Ton To ulsi. Marenn -Fe finn vinn get li.  
GLAD -IZ 
Sa fer trwaziem fwa mo vinn get twa. Pa re -dir mwa atann, so ler pa'nkor vini, sipaki, sipakwa... Ed mwa 
trouv kler Ton Toulsi.  
TON TOULSI  
Glad -Iz, gard to kalm. Peyna dife dan langka. Ki to prese? Les sa de zanfan  trouv zot sime par zotmem. Glad -
Iz, Glad -Iz, to net kouma to ser. Li'si parey. Toultan prese. Peyna pasians. Kouma de dimoun zwenn, li tann 
laklos legliz sone.  
GLAD -IZ 
Kot li? Kot mo ser?  
TON TOULSI  
Enn gramaten, li leve, dir mwa ki dan enn lot lemonn enn  lavwa pe apel li. Okenn lezot explikasion. 
Tanzantan li avoy enn mesaz telepatik. Samem tou. ... Kan li desid pou revini, si li deside..., li pou revini. 
Parey kouma twa. To ti al sipa ki kote. Enn zour to revini. Zot kouma Zwazo Larkansiel.  
GLAD -IZ 
Ala t o koz parey kouma li. Zwazo Larkansiel. Sekre sakre.  
TON TOULS I 
Ki zafer?  
GLAD -IZ 
Zwazo Larkansiel. Sekre sakre.  
TON TOULSI  
Han!  
GLAD -IZ 
Koumadir pou twa enn nanyeditou sa!  
TON TOULSI  
Dapre twa kifer to ti pran enn tifi andanze, to ti al kit li  
kot ti ena sekirite?  
GLAD -IZ 
Enn lavwa ti ...  
TON TOULSI  
Samem.  
GLAD -IZ 
Sekre sakre? Ki ete sa?  
TON TOULSI  
Reflesi lor to rob.  
157 
 GLAD -IZ 
Mo rob?  
TON TOULSI  
Kouler larkansiel. Bann ki kont, zot dir ki nou bann kouler larkansiel zot res separe; zame zot melanze. Zot 
pa trouv bien kler. Kot de kouler pe anbrase ena melanz k i amenn nouvo. Rouz anbras zonn pou fer oranz; 
ble anbras zonn pou fer ver; ble anbras rouz pou fer mov... me pli gran bote seki tou sa bann kouler la zot 
zanfan mem mama -papa, Lalimier Iniversel.  
GLAD -IZ 
Sekre sakre?  
TON TOULSI  
Samem!  
                                      LALIMIER  
Dan lizie kler mo bieneme mo kontanple to lalimier,  
Dan transparans so lizie kler mo plonz mo nam dan profonder;  
Dan profonder so transparans mo rod partou to lalimier  
Me trans parans so lizie kler li laparans to lalimier.  
 
Dan so urir kler mo bann zanfan mo rod konpran tou to grander;  
Dan inosans zot sourir kler mo plonz mo nam pou dekouver  
Kot lenerzi to lalimier pran so nesans dan liniver  
Me inosans zot sourir kler li laparans to lalimier.  
 
Dan lesiel kler mo get soley pou apresie to lalimier,  
Dan so pwisans enkandesan mo plonz mo nam pou rod trouv kler;  
So lalimier enkandesan bril mo lizie, tengn lalimier  
Pwisans soley li laparans vre lalimier nou liniver.  
 
Dan sante kler zwazo  kouler mo sey atrap to lalimier;  
Dan rezonans zot sante kler mo plonz mo nam pou sey trouv kler;  
Dan lalimier zot rezonans mo rod partou tras to grander  
Me rezonans zwazo kouler li laparans to lalimier.  
 
Dan parfen kler bann fri ek fler mo sey mazinn tou to grander;  
Dan lekzistans zot parfen kler mo p lonz mo nam dan profonder;  
Dan profonder zot lekzistans mo sey tchombo to lalimier  
Me lekzistans zot parfen kler li laparans to lalimier.  
 
Pardon Senier, dan tousala mo pa finn trouv to lalimier.  
To lalimier l i ti lamem, me mo lizie pa ti trouv kler.  
To tousala, to plis ki sa. Pou konpran sa bizen leker.  
Bizen senser pou dekouver vre lalimier nou liniver.  
TABLO 7  
Ver ne -ver diswar. Virzini ek Tipol lor enn ban dan zarden Marie Reine De La Paix.  
TIPOL  
To trouve Virzini, depi isi Porlwi kouma enn bizou fabr ike ar pier presie; enn nekles spektakiler; enn diadem 
lor latet enn prenses. Me to pa trouv lipou lor likou prenses la.  
VIRZINI  
(Li pa kapav tini so riye)  Pa fasil ar twa. To tousel kapav fer mwa riye koumsa.  
TIPOL  
To toultan trouv kote komik.  
VIRZINI  
Twa to tro trazik.  
158 
 TIPOL  
To kwar?  
VIRZINI  
Non, pa vre. To lizie trouv seki pou lezot pa trouve. Kouma to paragraf lor Porlwi.  
TIPOL  
Kikfwa mo lipie telman lor later ... dan labou plito, ki mo mank perspektiv ... mo  pa kapav kile pou trouv 
lwen e la rz. 
VIRZINI  
Mo to kontrer; mo anvole e depi lao mo rat datay ... mo pa trouv lipou ki kasiet dan diadem. Pe fer enn tipe 
fre. (Tipol tir so jaket e poz li lor zepol Virzini). To pou gagn fre aster.  
TIPOL  
Non, mo oke. Virzi ni kifer souvan enn ti niaz tris v wal to lizie?  
VIRZINI  
Niaz tris?  
TIPOL  
Kouma fekla.  
VIRZINI  
Pa kone. Kikfwa...  
TIPOL  
Koze. Kikfwa sa kapav ede.  
VIRZINI  
Ler mo ti desid pou vinn isi mo ti kwar li pou fasil me mo kogne sak pa ki mo fer. Pa tipti ros. Ase g ro pou 
foul mo pous lipie.  
 
                      ZANFAN LARKANSIEL  
Li sante. Akonpagnman bale.  
Zanfan larkansiel pe sey koste  
abba, abba!  
Sefdorkes pe dir li  
li pa konn sante;  
sef-sirk pe dir li  
li pa konn admir kouler;  
sef-konsians pe dir li  
pa bliye lep ase; 
sef-lespri pe dir li  
aret reve.  
 
Zanfan larkansiel pe sey koste  
abba, abba!  
Zot pe dir li li enn gounga,  
li enn pagla,  
enn bachara  
ki pa konn lir, pa konn koze,  
pa konn panse, pa konn nanye.  
Zot finn donn li enn kompyouter  
pou al may li dan enternet …  
les li debat  
ziska li ple n. 
 
Samem manier zot pou prouve ki zanfan larkansiel  
li enn gopia.  
Zot finn bous so zorey, so lizie, so nene;  
angourdi so pale; paraliz so lapo  
159 
 pou anpes li tann lapo kabri gazouye.  
Zanfan larkansiel pe sey koste  
abba, abba.  
 
Tipo l, ki kapav fer?  
 
TIPOL  
Kan so ler pa'nkor vini difisil avanse. Mo kwar fode negatif vinn bien for pou ki lenerzi pozitif eklo. Mo 
kwar... Dan vilaz Larivier Tanie ... anfen plis ki vilaz. Li finn vit ... tro vit ... vinn enn ti lavil e devlopman bien 
ande zord. Finn detrir enn lafore mangliye pou konstrir lotel me aster nou dekouver ki bizen replant 
mangliye. La'osi ena bien tigit ki konpran sa. Si Ton Toulsi pa ti met kraking tanzantan louvraz ti pou kale, 
move kale. Andire fode maler tape pou ki nou ouver  nou lizie.  
Li san te. Akonpagnman bale.  
 
                          SAK SEZON ENA SO FRI  
Pa plore, plore granmer,  
Pa plore, plore;  
Pa plore, plore granper,  
Pa plore, plore.  
Sak sezon ena so fri,  
Parfwa fri amer;  
Sak sezon ena so pri,  
Parfwa pri la ser.  
Bann dimoun finn perd i pie  
Telman zot prese.  
Dan dilo zot pe nwaye  
Zot pa konn naze.  
Bar direksion finn fizet  
Ala zot ale  
Piktet dan ganndol raket  
Deryer lamone.  
 
Bann dimoun nepli rapel,  
Memwar finn zanfout,  
Dan loulou so gran lagel  
Zot pe rod zot bout.  
Boul on sant finn kas kontour,  
Zot pe zigzage,  
Napa rod sanz zot parkour  
Zot pou araze.  
 
Ena dimoun finn konpran  
Ki sime pou pran,  
Sak pa ki li met divan  
Fer leker kontan.  
So moter finn bien regle  
Peyna pou kas kot,  
So larou bien balanse,  
Napeyna fos not.  
 
Get kouma li'ale , granmer  
Get kouma li'ale;  
Get kouma li'ale granper,  
160 
 Get kouma li'ale.  
Sak sezon ena so pri,  
Ena pri ki mou,  
Sak sezon ena so fri,  
Ena fri ki dou.  
TABLO 8  
Letan pe gate. Divan violan, lapli toransiel.  
 
TON TOULSI EK MARENN -FE 
Ton Toulsi an -nwar e Marenn -Fe an -blan. Prozeksion fim lor lekran. Spektak dezolasion efreyan.  
Deor gran pie badamie pe korde ar douler.  
Kouma baton zalimet  
Bann brans zavoka pe voltize,  
Al kraz dan labou;  
Pie banann san rezistans  
Pe get so bann plim desire;  
Li zet lekor.  
Medor degaze al kasiet anba lavarang,  
Li sakouy so lekor,  
Get deor ar tristes -lafreyer.  
Dilo me monte,  
Divan pe gonfle so lestoma  
Ar laraz -fierte;  
Labou pe monte.  
Bann rafal miskle ar destriksion  
Pe balye rezistans partou kote,  
Bann fey tol pe fer loraz l or lakaz,  
Dilo pe monte,  
Dilo isi, dilo laba.  
Tro boukou, tro boukou!  
Labou pe monte,  
Bann meb pe flote.  
Trip sere, lagorz amare.  
AK 3  
TABLO 9  
Dan Larivier Tanie ki finn bien afekte par movetan. Ena plizier group zom -fam pe diskite, zestikile. Zot 
ankoler.  
GROUP 1  
ZOM 1  
Mo dir twa prezidan bizen demisione. Sa fatra la ti bizen kone ki siklonn la so divan pou depas 200 kilomet -
er. 
FAM 1  
Non! Se so sekreter ki antor. Sa fam la nek fer zes ar zom olie okip so travay.  
ZOM 2  
Nou ekrir enn petision pou dimann dem ision prezidan...  
FAM 1  
... ek so sekreter.  
ZOM 3  
Twa bous to lagel. Kan zom pe diskit enn zafer serye, fam bizen ferm lagel.  
FAM 1  
To tro mari twa?  
161 
 ZOM 3  
Kan to'le mo fer mari ar twa!  
FAM 2  
Mo pa dakor ar zot. Bizen sanz pret. So lapriyer pa finn marse . Sak fwa ena problem li dir bizen priye. Li 
priye mem, maler vini mem. Pou pini li bondie avoy toufann, sounami, debordman, tronbdo. Nou ki pey 
lepokase. Mo dir bizen sanz pret. Limem pli gran malediksion!  
ZOM 4  
Aret koz nenport! Sakristen ki'nn fane. Oli e sonn laklos legliz li ti pe kas poz ar so metres.  
FAM 3  
Kouma to kone?  
ZOM 4  
Mo fam finn dir mwa. So kouzinn ti telefonn li pou dir li. Kouzinn la finn tann de madam pe koze ...  
ZOM 5  
Gardien far premie koupab. Li pa ti trouv vag pe monte?  
FAM 4  
Mwa mo dir bizen met zot tou deor.  
ZOM 1  
Lerla?  
FAM 4  
Pa kone!  
GROUP 2  
No 1: Eta vans twa! Pa bar sime.  
No 2: To tro mari twa? Faner!  
No 1: Taler mo kas to lagel!  
No 2: Seye!  
No 3: Aaachoum! ( Li mous so nene .)  
No 2: Aret fann to mikrob!  
No 1:  Vey to zafer!  
No 4: Tansion mo beki! Ou pou fer mwa perdi lekilib.  
No 5: Ki lekilib to pe koze? ( Li ris beki la, No 4 tonbe .) Bien bon pou twa. … Eta fam al vann to marsandiz enn 
lot plas! Pa fer lagign isi.  
No 6: Fer l agign? Yer swar to ti koz enn lot koze.  
No 5: Ti pe y twa pou sa. Dayer li ti gagn enn gou rans.  
No 6: Rans pa rans to pou revini.  
No 5: To pey mwa 'si tro ser.  
No 6: Koz touzour bonom. Ant seki dir ek seki fer …  
No 1: Donn mwa enn dam ar twa.  
No 3: T o pa per mo mikrob?  
No 2: Krever!  
No 1: Twa bous t o lagel!  
No 4: Dir li rann mwa mo beki.  
No 5: Vinn sers li tomem, vilen bachara.  
No 6: Wey, samem to bon. Fer dominer ar seki feb. Lagel gran. Touleres tipti.  
No 5: Eta move laryaz, ki to dir?  
No 6: Rann li so beki. Zis aswar ki to bizen beki twa.  
No 5: Ki to dir? Ki to dir?  
No 6: Pa koz for. Taler mo larg to pese.  
No 5: Kisannla pou kwar twa move laryaz.  
No 1: Ki arive? Li bizen beki aswar?  
No 5: Twa vey to zafer.  
No 1: Bien bizen vey to zafer. Li tro tipti, li kapav perdi.  
No 5: To'le mo kas t o lagel?  
No 2: Wey do, fann ar li.  
162 
 No 3: Aaachoum! ( Li mous so nene .)  
No 4: Rene, Rene mous so nene al vakarne.  
No 3: Get sa lever la ranpe! Ki arive, to peyna lipie pou marse?  
No 6: Li omwen, mem so lipie pa bon, lezot zafer marse. Li pa bizen beki a swar.  
No 3: Twa ki twa?  
No 6: Aret fer to zess. Twa, zis to nene ki koule.  
No 5: Li kouma enn krab avarye.  
Enn g roup zenn, tifi, garson melanze sante. Akonpagnman bale.  
                              
FENNSIFER  
KER 
Fennsifer, fennsifer!  
Tou dimoun vinn f ennsifer.  
Ena gajak pou tou biver;  
Mari nisa pou joubaner.  
SANTER  
Dan kof enn lagitar dezakorde - 
Difil egi finn may  ar difil bas,  
Arpez pe desir solfez, oktav pik  
Piking - Gran Kalipa Sir Madigra  
Ek so konfianser Oustad Gous Foulous  
Finn deside - anfen, k ikfwa, kapav - 
Finn deside dan zot gran Pannchayat  
Lavi enn gran fennsifer.  
SANTEZ  
Akoz sa ...  
Toulezour bizen organiz jalsa,  
Diwana, mastana, maja -karo;  
Fennsifer ki fer tapaz ar laraz;  
Laraz ki fer fennsifer ar tapaz;  
Tapaz ki fer laraz ar fennsifer;  
Fennsifer ki fer laraz ar tapaz.  
KER 
Fennsifer, fennsifer!  
Tou dimoun vinn fennsifer.  
Ena gajak pou tou biver;  
Mari nisa pou joubaner.  
SANTEZ  
"Fennsifer, beta, samem kreasion  
Ki finn alim lalimier dan pei;  
Papie mouslinn tou kouler met lanbians;  
Jal-dolok -ravann ala donn kadans;  
Miouzikalcher tourn otour liniver,  
Gagn vertiz, donn vertiz, sakenn so bout,"  
Sir Madigra dres so linet, krase,  
Dres so lagorz, mous so nene, radot  
Bann fraz ki so sekreter ti ekrir.  
SANTER EK SANTEZ  
"Dan koumansman ti ena enn sel mo  
E sa mo la ti fennsifer," li dir  
Fier kouma enn maren ki'nn dekouver  
Lamerik lor map.  
163 
 KER 
Fennsifer, fennsifer!  
Tou dimoun vinn fennsifer.  
Ena gajak pou tou biver;  
Mari nisa pou joubaner.  
TABLO 10  
Dan borlamer Tipol ek so larme kamwad (tifi, garson melanze ) pe met baraz pou pous dilo; kot kapav zot pe 
transplant mangliye. Partou dimoun pe trava y. Zis dan sant bann ti group pe diskite, pe koz nenport. Tipol al 
ver zot.  
TIPOL  
Zot pa finn ase koze. Koze pa pou sanz nanye. Bizen aksion aster.  
ZOM 1  
Kisa, to dek lar lider? Personn pa'nn vot twa. Tou manier to pa nou bann, to bannla twa.  
LEZOT  
We matlo , fann ar li. Ki li kwar li ete?  
Tou dimoun koz anmemtan. Enn sap lor kal. Li flank enn kalot. Kalot, koutpwen, koutpie koumans tonbe 
kouma lapli torensiel. Bann kama rad Tipol rant dan kafouyaz. Konfizion zeneralize. Apre enn long bagar, tou 
dimoun aret en n kout sek. Zot pa pe kwar seki finn ariv zot. Sakenn get so kamarad. Ena anba lor ledo, lot 
lor vant; ena azenou; ena pe bese pou regagn souf; ena pe rod dilo pou bw ar; ena bizen pansman. San 
atann ena enn explozion riye. Sakenn may so kamarad, riye. Koum adir ti bien bizen larg lenerzi negatif. Zot 
form plizier ti group e sak group pran sarz enn travay. Zot sante pandan ki zot pe travay.  
LAVWA ZOM  
Fouy sa later la do bayo,  
Fouy sa later la.  
LAVWA FAM  
Binn sa later la mo matlo,  
Binn sa later la.  
LAVWA ZOM  
Poz sa blok la la do bayo,  
Poz sa blok la la.  
LAVWA FAM  
Bat sa beton la mo matlo,  
Bat sa beton la.  
ZOT TOU ANSAM  
Dan later zordi, plant lavi dime;  
Lor later zordi, ran z lakaz dime.  
LAVWA ZOM  
Vir to manivel mo dalon,  
Vir to manivel.  
LAVWA FAM  
Roul sa masinn la mo fami,  
Roul sa masinn la.  
LAVWA ZOM  
Koul sa beton la mo garson,  
Koul sa beton la.  
LAVWA FAM  
Lev sa balti la mo tifi,  
Lev sa balti la.  
ZOT TOU ANSAM  
Ar travay zor di nou desinn dime;  
Ar nou konesans nou dres lavenir.  
164 
 LAVWA ZOM  
Swagn plantasion la  do baba,  
Ras tou move lerb.  
LAVWA FAM  
Trap sa marto la mo matlo  
Tibaba finn fen.  
LAVWA ZOM  
Les mo lav lasiet mo gate,  
Netway lakwizinn.  
LAVWA FAM  
Anou kas enn poz mo lamour , 
Zanfan pe dormi.  
ZOT TOU ANSAM  
Ar prankont zordi nou beni dime;  
Ar nou experyans nou efas egrer.  
Finn bien tar. Fatige, tou dimoun finn al dormi. Bann lalimier tegn enn par enn. Omilie lanwit tann enn 
explozion.  
TABLO 11  
Boner gramaten. Tipol omilie debr i. Virzini vinn ver li lor so bisiklet. Plizier dimoun, laplipar bann man m 
Latelie, pe akonpagn li.  
VIRZINI  
(Esoufle ) Kouma nou'nn gagn nouvel, nou'nn pran bisiklet, fonse. To bien? To pa'nn blese?  
TIPOL  
Enn sans tou dimoun ti kot zot. Sinon ti pou ena enn  masak.  
VIRZINI  
Ki'nn arive dapre twa?  
TIPOL  
Difisil pou dir. Nou atann soley leve. Lerla nou pou gagn enn lizour.  
Amizir letan pase, lafoul lor lasenn grandi. Kikenn koumans koze kouma dan Tablo 9. Tou dimoun aret so 
lelan. Tipol ki ti sorti, retourne.  
TIPOL 
Mo soupsone ki enn gro spekilater finn fer eklat nou ladig pou  nway nou landrwa. Valer later tobe. Lamizer 
fors nou vande. Zot pran tou pou dipen -diber, drenn landrwa e lerla ar zot IRS zot tap plen. Margoz pou 
nou, kaviar pou zot. Sa pa kapav kontinie . Ki zot dir mo fami. Nou refer ladig la, wi, non?  
TOU DIMOUN  
Pa m anti larme!  
VIRZINI  
Nou fer bann ti lekip. Sak group trap enn morso travay.  
TOU DIMOUN  
Pa manti larme!  
Enn madam bien portan rantre. Li pe ris enn zom mengi -mengi par so zorey.  
MADAM  
Atann! Avan, bizen ki nou pas sa misie la anzizman.  
TOU DIMOUN  
Ki li'nn fer?  
MADAM  
Koze fatra!  
MISIE  
Pa bate mami!  
MADAM  
Koze! Dir ki to finn fer.  
165 
 MISIE  
Pa mwa sa ... Misie la...  
MADAM  
Ki misie?  
MISIE  
(Li koz dousma.)  Grannkaz.  
MADAM  
Pa tande. Koz pli for.  
MISIE  
(Pli for ) Misie Grannkaz finn donn kas pou ...  
MADAM  
Komie?  
MISIE  
5 mil.  
TOU DIMOUN  
Pou 5 mil roupi to'nn vann nou tou?  
MADAM  
Li kontan zwe ar dinamit. Limem ti pe eklat koray dan brizan. Touy 100 pwason pou ramas 2. Aster ladig. To 
pou sanze, to pa pou sa nze?  
MISIE  
Pa bate mami.  
VIRZINI  
Nou pas leponz.  
MADAM  
Pa dakor! Premie dabor, donn Tipol kas la. Deziem dabor, nou'al kot sa verminn Grannkaz la. Nou dir li si li 
pa konstrir enn ladig de fwa pli gran e de fwa pli ot, nou pran so grannkaz nou fer enn leko l pou nou zanfan.  
TOU DIMOUN  
Banane! Bana ne baba, banane!  
                       BANANE  
Pie flanbwayan kouver ar fler;  
Bann pie leksi ranpli ar fri;  
Lalimier ble dan lesiel ge  
Pe donn nesans nouvo lane.  
Banane, banane!  
Vini zanfan nou trap lame,  
Nou fer la ronn pou nou danse;  
Banane, banane,  
Nou p as leponz lor lepase,  
Ansam nou bwar enn lasante;  
Banane, banane,  
Zordi lavi rekoumanse,  
Vini zanfan nou trap lame.  
TABLO 12  
Ton Toulsi ek Marenn -Fe rantre. Zot finn remet zot lenz larkansiel. Virzini ek Tipol galou pe al anbras zot.  
TON TOULSI  
Korek Tipol?  Virzini, sava? Zoli louvraz.  
MARENN -FE 
Mo zoli fifi, to ere? (Virzini bouz so latet pou dir wi.)  
TON TOULSI  
(Li koz for pou tou dimoun tande ) Bravo mo bann zanfan. Zot finn trouve? Kan biz -ziz tegn, lerla nou trouv  
nou lafors. Kan nou fini ar 'pa mwa sa li sa' lerla lapis eklere. Kan zafer pa marse, olie zoure, lev lager, al rod 
problem so rasinn, so kanbar silefo. Sankwa pa pou ena okenn progre... ( Li dres so lagorz. ) Aster mo ena 
166 
 enn gran nouvel pou partaz ar zot.  ... Virzini ek Tipol finn vinn get Marenn -fe ek mwa pou enform nou e 
dimann nou benediksion. Lamour sakre finn inir zot. Nou larkansiel pe fer mirak. Bann kouler zwenn, 
melanze me res separe. Inite ek idant ite pe marye pike. E Lalimier ENN pe beni nou.  
VIRZINI  
Kouler rouz flanbwayan pe apel banane,  
Enn papiyon oranz dan lalimier dore  
Pe kas poz lor fler zonn kot legliz Kaylason,  
Pe kas poz lor fler zonn kot legliz Kaylason.  
TOU DIMOUN  
Enn bouke larkarsiel d o mama,  
Enn bouke larkansiel;  
Enn bouke larkarsie l do papa,  
Enn bouke larkansiel.  
Zis pou twa,  
Zis pou twa.  
TIPOL  
Enn seren -dikap zonn lor pie filao ver  
Laba dan lesiel ble pe kontanple lamer,  
Lamer ki finn marye laba ar ble fonse,  
Lamer ki finn marye laba  ar ble fonse.  
TOU DIMOUN  
Enn bouke larkarsiel do  mama,  
Enn bouke larkansiel;  
Enn bouke larkarsiel do papa,  
Enn bouke larkansiel.  
Zis pou twa,  
Zis pou twa.  
VIRZINI  
Soley finn al dormi dan dilo endigo,  
Lesiel finn vinn violet, li finn sanz so palto,  
Bann zetwal pe briye, tou zanfan al dodo,  
Bann zetwal pe  briye, tou zanfan al dodo.  
TOU DIMOUN  
Enn bouke larkarsiel do mama,  
Enn bouke larkansiel;  
Enn bouke larkarsiel do papa,  
Enn bouke larkansiel.  
Zis pou twa,  
Zis pou twa.  
 
26.04.08  
RIDO  
RETOURN KONTENI/BACK TO CONTENT S 
 
  
167 
 ZISTWAR RUTH  
TEX EK LIBRETO ENN KOMEDI MIZIKAL AN NEF TABLO  
BANN PERSONA Z DAN LORD KI ZOT PARET  
TOUKOREK - enn roder bout  
LYDIFISIL – enn madam onet  
SIFONBLE – enn zournalis san prensip  
ELIMELEK – mari Naomi  
NAOMI – fam Elimelek ek mama Malon ek Shilion  
MALON – garson Elimelek ek Naomi  
SHILION – garson Elimelek ek Naomi  
ORPA – fam Malon  
RUTH – fam Shilion  
PAPA RUTH  
GLINIS – vwazinn Naomi  
FI – tifi Glinis  
BOF – zann Glinis  
TIBWAZ  
ZERTRID – mama Tibwaz  
Dimoun dan erport, bann envite, geng maske, taper, mesaze ets.  
OUVERTIR  
Lamizik teknospasial  
PAROL LAMOUR  
Mo ti enn atom glase et ernel  
Ki ti ena tou me ki ti tousel.  
Mo ti pe anvi partaz ar kikenn  
Seki mo lespri anpermanan zenn  
Ti pe mazine dan atom konple  
Kot tou bien regle pou leternite.  
 
Mo prop entwision vinn mo v olonte!  
Enn kou enn Bel Beng! Atom eklate!  
Mo volonte larg dife kr easion,  
Donn nesans letan, lespas ek aksion.  
Lavi ek lamor lerla lev latet  
Pou mate, gete kisannla ki met.  
 
Rezilta la bon mem bann pa konpran  
Dir ki kreasion bizen san Satan;  
Petal san pika n, plezir san douler,  
Anz san Lisifer, meyer san erer.  
Zot ti pou aprann, zot ti pou kone  
Veritab progre san konn liberte?  
 
Finn ena erer, pou ena maler;  
Boner destrikter, maler konstrikter  
Tousa neseser pou nou avanse  
Ziska ki enn zour nou tou fizione  
Pou vinn enn atom glase eternel  
San ki personn pa santi li tousel.  
168 
 TABLO 1  
(Dan erport Moab dan les Gonndwana. Enn lavwa dan oparler anons larive avion depi Betlehem:  
“Vol BET007 finn ateri. Bann pasaze anpartans pou Betlehem bizen finaliz zot pros edir anbarkman.”  
 Enn kliner fam pe pas mop. Li enn madam bien bati ek for. L i apel Lydifisil. Enn kliner zom pe diboute, gete. 
Li mengi -mengi, gran lagel me ti leker. Li apel Toukorek.)  
TOUKOREK  
Ankor kabri pou debarke!  
LYDIFISIL  
Ki kabri Toukorek?  
TOUKOR EK 
Kabri Betlehem. Bann ki pe tir depi zot pei modi pou vinn manz nou lerb.  
LYDIFISIL  
Zot pei? Nou lerb? Pa mem pei sa? Gonndwana. Nou tou pa Gonndwane?  
TOUKOREK  
Ki to gagne Lydifisil? Bannla zot enn lot. Nou nou enn lot bann. Pa parey. Zot vinn la, zot pr an nou travay, 
manz nou manze, bwar nou dilo, koken nou zanfan, fer piti bata r, gat nou kiltir. Polision! Polision! Polision! 
Fer atansion! Pa les zot met malang dan to disan.  
LYDIFISIL  
Fekfekla to pa ti al laba lor kontra e to ti retourne ar plen pitay. T o finn aste enn loto nef, Misie Toukorek.  
TOUKOREK  
Pa bizen to zalou lasans t o prosen. Mo al laba parski bann baya la bizen mwa ... mo lespri. Kabri bizen lespri 
mouton. Sa pa vedir ki mo pou les zot polie bann madam dan mo pei.  
LYDIFISIL  
Be kifer to pa les bann madam la deside?  
TOUKOREK  
Les madam deside? Ly di fi sil, To latet pa bon? Nou zom, nou bizen protez pirte fam nou pei. Anpes zot 
fane.  
LYDIFISIL  
Be al anpes to fam fane!  
TOUKOREK  
Ki to’le dir?  
LYDIFISIL  
Nanye!  
TOUKOREK  
To kwar mo fam kouma twa .. . nek large! Taler mo devier to bake!  
LYDIFISIL  
(Silans ) 
TOUKOREK  
To lagel ferm e! ... Mo pe vey twa. Nou asosiasion pe vey zot,  
anpes zot fane ... anpes zot donn chana priz.  Peyna plas pou bann  
enfidel, bann ki tant inosan. Nou pou fann ar zot.  
LYDIFISIL  
Akoz samem kan to fam trap balye to al kasiet anba lili ...  
TOUKOREK  
To pe marsa nde! Tansion mo sape!  
LYDIFISIL  
Toukorek, les mo fer mo travay trankil. Si to kontinie amerd mwa, kout baton mop to pou gagne ar mwa. Pa 
bliye depi gramaten to pe dra me. Kisannla to kwar pou fer to louvraz Misie Toukorek? Dir mwa!  
TOUKOREK  
Akoz to pli for,  to fer dominer. Gouvernman soutir zot. Bizen pas lalwa pou defann bann zom ki pe pas 
mizer!  
(Sifonble rantre, kamera dan likou ek mikro dan lame. Li enn boug obez.)  
169 
 SIFONBLE  
Toukorek, ki niouz lor baz? Tou korek?  
TOUKOREK  
Sifonble! Kel nouvel mon gran dal on? 
Toukorek, bezwen ferm lezieu pou vivr;  
Toukorek, tou dumond aret panche,  
Toukorek.  
Nou’al laba pou koze. Isi ena boukou nenport, basklas, degoutan, lagli. Bann ki travay mous pou 
gouvernman.  
LYDIFISIL  
Ki mous to pe zaze?  
TOUKOREK  
Ena mous zonn, mous di miel, mous kaka. Gete ki to ete.  
LYDIFISIL  
Eta move sovaz, to pa pou aret to move manier?  
SIFONBLE  
To ena rezon, nou al par laba.  
(Sifonble ek Toukorek sorti.)  
LYDIFISIL  
Get zot zar ennkou! Kouma Lorel ek Ardi.  
Li sante  
               LOR LATER KREOL  
depi senegal ziska katmanndou  
depi tamatav ziska ti kawloun  
depi labretagn ziska mozanbik  
listwar finn amen enn nouvo lespri  
lor later kreol kapav fer mirak  
 
Enn lafore vierz nou finn netwaye  
bann gran marekaz nou finn desese  
enn later fertil nou finn aranze  
pou ki nou zanfan kapav get dime  
lor later kreol kapav fer mirak  
 
okenn gran bagaz nou pa ti ena  
apart nou kouraz ek nou volonte  
nou get lavenir nou difikilte  
me napa kapav nwaye dan divan  
lor later kreol kapav fer mirak  
 
souvenir ansien lavenir dime  
kiltir gran fami kiltir azordi  
senfoni lavi armoni imen  
pe fer enn melanz pe bouz zot leren  
lor later kreol kapav fer mirak  
 
(Dimoun finn groupe. Ena pe s ante, donn lagam, danse. Ler sante fini, zot tou antour Lydifisil. Ena boukou 
lamitie dan ler. Sifonble ek To ukorek retourne. Zot pa melanz ar lezot. Zot vinn divan lasenn net. Sifonble 
bien exite. Toukorek swiv li kouma enn ti toutou. Ti lafoul disperse e  Lydifisil repran so mop.)  
TOUKOREK  
Yes, yes, yes!  
SIFONBLE  
Mo dir twa bengker sek. Ladan mem pa sape!  
170 
 TOUKOR EK 
Yes, yes, yes! Kizafer Misie Sifonble?  
SIFONBLE  
Enn mari skoup!  
TOUKOREK  
Yes, yes, yes!  
SIFONBLE  
Mo ti gard li dan zwen; aster mo chombo li par zafer la.  
TOUKOREK  
Yes, yes, yes!  
SIFONBLE  
Enn skoup mo dir twa.  
TOUKOREK  
Yes, yes, yes! ... Ki soukoup?  
SIFO NBLE  
Pa soukoup gopia! Skoup. S. K. O. U. P. Skoup.  
TOUKOREK  
Yes, yes, yes!  
SIFONBLE  
To’nn trouve ki pe arive?  
TOUKOREK  
Yes, yes, yes! ... Non!  
SIFONBLE  
Get sa fam la. Get so zestaz.  
TOUKOREK  
Yes, yes, yes!  
SIFONBLE  
Li fer vadire li konn sante. Dimoun anto ure. Bouze waya. Letansa bann sanpapie glise, rantre. File perse.  
TOUKOREK  
Yes, yes, yes! ... Ki sanpapie?  
SIFONBLE  
Ki sanpapie? To pa trouve? T o mars ar zot?  
TOUKOREK  
Yes, yes, yes! Non, non, non! You have rizonn.  
SIFONBLE  
Premie minis pe fane. Sekirite f rontier menase. Bizen sanz gouvernman. Sel solision, eleksion zeneral.  
TOUKOREK  
Yes, yes, yes!  
SIFONBLE  
Nou balye karo!  
TOUKOREK  
Yes, yes, yes! ... Misie Sifonble, pa bliye mwa mo bourzwa.  
SIFONBLE  
Sanepepasekontinie! Nachannya bouz waya, frontier defonse,  ennmi rantre, premie minis vakarne 
makarena. Lir mo lartik dime gramaten. Mo pou tir so manze.  
TOUKOREK  
Kisannla?  
SIFONBLE  
Ay becharra! PM  foutou.  
TOUKOREK  
PM! ... Yes, yes, yes!  
171 
 SIFONBLE  
Bon kontinie vey zot. Pa bliye tomem mo lizie isi. Kan nou vir bol -dal pou ena gran nisa pou twa. Remember 
me, remember me!  
TOUKOREK  
Korek sa sef!  
(Sifonble sorti. Enn koup ar de ti garson rantre. Misie la pe pous enn saryo bagaz. Misie la apel Elimelek, so 
fam Naomi, so de garson Malon ek Shilion. Elimelek al ver Lydifis il ki pe fer so louvraz.)  
ELIMELEK  
Bonzour madam!  
LYDIFISIL  
Mo kapav ed ou?  
ELIMELEK  
Ou kapav dir mwa kot pran bis pou al Armon?  
LYDIFISIL  
Ou’nn vinn dan vol Betlehem, pa vre. Kifer ou’nn tarde pou sorti?  
ELIMELEK  
Dwanie pe ouver valiz tou pasaze. Pran let an. 
LYDIFISIL  
Akoz detrwa malprop, tou dimoun pas dan pake.  
(Toukorek borde.)  
TOUKOREK  
Ke pwiz fer pou vou?  
LYDIFISIL  
Misie la pe koz ar mwa. Grate, ale!... Kan ou sorti par laport santral, tourn adrwat e ou pou trouv terminis 
bis. Laba ou pou trouv enn ki osk ransengnman. Zot pou donn ou tou detay.  
TOUKOREK  
Si vou bezoin adres lamezon, dokteur, zavoka ze pe vou fer avoir bomarse. Konte sir moi.  
ELIMELEK  
Non mersi. Ou bien zanti.  
TOUKOREK  
Magajeun bomarse, bajaryeu, tailleur, coiffeur ... demandeu, Toukorek mettr dan le korek.  
LYDIFISIL  
Pa pran li kont Misie. Nou tou kone so latet pa bon...  
TOUKOREK  
Kesketidi?  
LYDIFISIL  
Sois beau et  tais toi!  
TOUKOREK  
Ti koz le franseu bien. Ze ne konn pa sa.  
LYDIFISIL  
Ale Toukorek, fer to par louvraz. Taler midi pou sone, to  pou dir finn ler pou manze, repoze.  
TOUKOREK  
Lydifisil, konbien fwa bezwen dir twa sha enn travay fam sha.  
LYDIFISIL  
To lame pa tranble kan to pran kas lafendimwa?  
TOUKOREK  
Quefer? Je pa la pou travay. Je la pou vey zot, anpesh zot fane.  
LYDIFISIL  
Travay mous. Vann niouz ar Sifonble, sef manter, krever ...roderdeler.  
TOUKOREK  
Pa bon koz koumsha. Si li entendre twa ton dal pa pou kwir. Li mars ar gran -gran dumonde. So lagajet gagn 
gro pitay ar bondieu fouloush. To’le mo dresh to papie? To pa pou bezwen pas mop. Zis fer misie la so 
laboush dou. Nek dir wi, mo dresh to papieu.  
172 
 LYDIFISIL  
NON!  
(Naomi ek so de zanfan finn vinn zwenn Elimelek.)  
NAOMI  
Ena problem Eli?  
ELIMELEK  
Non , Naomi.  
LYDIFISIL  
Elimelek, Naomi? Malon ek Shilion? Enn ti fami ar mwa ki apel Gran -Bwaz finn dimann mwa donn zot enn 
koudme si zot bizen led.  
ELIMELEK  
Boaz enn fami ar mwa. Savedir nou fami. Kouma ou apele?  
LYDIFISIL  
Lydifisil. Ou ... ou ...?  
NAOMI  
Mwa mo Naomi, mo misie apel Elimelek. Mo de ti jab apel Malon ek Shilion.  
LYDIFISIL  
Donn t antinn enn ti badou mo de ti anz.  
(Zot tou anbrase)  
TOUKOREK  
Ki sa grimas h la? Timoman natak, timoman sinema, timoman chouk -chouk. Pey twa pou travay. Etranje pe 
anvai pei e twa Lydifisil to konplish krim kont securite leta. Mo pe avoy enn rapor.  
LYDIFISIL  
Pa pran li kont vouzot. So lalang pli long ki so kravat.  
TOUKOREK  
Ki to dur ... ki to dur?  
(Li fons lor Lydifisil ki flank li enn kout lamans mop lor so leren. Li tonbe. Lydifisil sifle enn kou. De travayer, 
enn zom ek enn fam vini, sarye Toukorek lao -lao sorti.)  
LYDIFISIL  
okenn gran bagaz nou pa ti ena  
apart no u kouraz ek nou volonte  
nou get lavenir nou difikilte  
me napa kapav nwaye dan divan  
lor later kreol kapav fer mirak  
lor later kreol kapav fer mirak  
lor later kreol kapav fer mirak  
TABLO 2  
(20 an pli  tar. Dan laferm LESPERANS. Elimelek ek Naomi dan lakwizinn pe bwar enn goble dite.)  
NAOMI  
Asize. Manz kiksoz. ... EEEli! Raze prop! Parfime! To pe al travay ousa to pe al frekante?  
ELIMELEK  
Aret manz krann Naw!  
NAOMI  
Pa dir mwa. Swadizan Misie pe al donn koudme okip lakoup dan karo Solitid, legete ziedou  Madam Solitid 
pe atir li. ... To sir to pa’le enn bout dipen?  
ELIMELEK  
Non, korek sa gate. Dir Malon ek Shilion prepar tou pou dime. Lakoup pou fer kot nou dime. Ki to pou 
prepare pou to zoliker. Tansion s o madam rod twa ar balye. Bon, mo bizen ale, koko.  Pa bliye fer mo 
komision.  
NAOMI  
Wi patron!  
(Elimelek sorti. Naomi fer louvraz e sante anmemtan.)  
173 
  
             MO SARET FINN TAS DAN LABOU  
Pa bate mwa misie  
Ayo mo gran misie  
Mo pe koz laverite  
Mo napa enn  pares  
Mo saret finn tas dan labou.  
 
Ou enn gran misie  
Ou fwet dan ou lame  
Mwa mo enn ti nwar  
Mo kone mo anretar.  
Partou lapli, gran misie,  
Sime labou ki mo pou fer,  
Mo saret finn tas dan labou.  
 
Pa bate mwa misie  
Ayo mo gran misie  
Mo pe koz laverite  
Mo na pa enn pares  
Mo saret finn tas dan labou.  
 
(Malon ek Shilion rantre. Zot finn vinn de zom gayar, bien portan.)  
MALON  
Ayo magema! Ala to sant mal ... de ton anba bef.  
NAOMI  
Vey to karay do ta!  
SHILION  
Pa fer nanye si to pa konn sante. Mwa mo sourd, mo pa ta nn nanye. Akoz sa mo kwar mo kontan  twa.  
NAOMI  
E zot de, aret fer ler. Zot papa dir zot okip tou pou lakoup dime. Tou bann vwazen pou vinn koup dan nou 
karo.  
MALON  
... e manz dan nou lasiet. To fite la ‘ma. Tou sa bann zoli boug la pou sey may twa dan lak.  
NAOMI  
Mo dir zot vey zot zafer. Mwa mo ena mo zom. Enn extra zom. Zot de zot pe bat lamok. Gete kouma zot 
pou kas piso.  
SHILION  
Foutou! Fambo finn manz mous -zonn.  
NAOMI  
Ale oust, al travay. Aret fer zot zeb.  
(Malon ek Shilion pe al ver laport; anmemtan Ly difisil pe rantre. Shilion  ek Malon may li pou anbras li.)  
SHILION  
Enn sans to la Tantinn Lydi. Bonnfam pe met nou deor.  
LYDIFISIL  
Si nek mwa lontan zot ti pou finn fini faypatsankler.  
MALON  
Bez sa Shilion, nou bizen organiz MLZ.  
NAOMI  
MLZ?  
SHILION  
Mouvman  Liberasion Zom.  
174 
 LYDIFISIL  
Bel-bel koze! Nanye li pa fouti fer. To kone Noami nou bizen rod enn tifi pou marye li.  
MALON  
Marye? Kifer? Kan marsan dile livre dile par kar kifer bizen nouri vas?  
LYDIFISIL  
Mo kwar to bizen organiz MLM.  
MALON  
MLM? Ki ete sa?  
LYDIFISIL  
Mouvman liberasio n macho.  
NAOMI  
Gorl!  
SHILION  
Mouje maaf karr do! Nou dimann pardon. Nou tir Malon. Bann Amazonn finn manz mous zonn. Tanto nou 
zwenn.  
LYDIFISIL  
Tanto to kone tanto  
Tanto to siro zanana.  
NAOMI  
Lydi, nou bizen okip dime swar. Pa zis  Samdi swar me pou ena osi lakoup kot nou. Nou bizen prepar enn zoli 
fet pou tou vwazen ki pou donn koudme.  
LYDIFISIL  
Mo kwar li pou plis ki sa.  
NAOMI  
Plis?  
LYDIFISIL  
Fer koumadir to Sinwa nef. Mo’nn tann bann ti koze dan ler.  
NAOMI  
Koze dan ler?  
LYDIFISIL  
Pa koze dan ler me koz e ki flot dan ler ... kikfwa rimer ... kikfwa serye.  
NAOMI  
Ki rimer?  
LYDIFISIL  
Shilion ek Ruth; Malon ek Orpa.  
NAOMI  
To kwar serye, Lydi ... ti’a bon ...  
LYDIFISIL  
Pa exite Naw. Les letan fer so travay. Me prepar twa pou fer fas krit ik ek konfli.  
NAOMI  
Ki kritik? Ki konfli?  
LYDIFISIL  
To’nn trouve kouma to ete? To’nn fini koumans trakase.  
NOAMI  
Si to konn kiksoz dir mwa.  
LYDIFISIL  
Personn pa kone. Nanye pa sir me ena bann ti palab dan ler. Pa pran kont. To pa konn mantalite Moab? 
Spor nasional se tir lay,  fer palab. Tou dimoun kwar zot konn tou. Nou fabrik tez san konn realite. Depi 20 
an to la e to touzour pa konpran. Naomi mo Naomi.  
NOAMI  
Mo’nn fer move rev yerswar...  
LYDIFISIL  
Presantiman!!!  
175 
 NAOMI  
Ala to rekoumanse.  
LYDIFISIL  
Elimele k ek twa, zot pa pov  me zot pa bann gro lamone. Enn tifi ki pe sorti ar enn to garson li sorti dan gran 
fami ki pa mizer ditou. Dimoun koze. Li pe rod so bout. To konpran?  
NAOMI  
Kifer mo pa tann tousa mwa?  
LYDIFISIL  
Zot pa pou koze divan twa. Samem ki apel  palab.  
NAOMI  
Ki mo bizen fer?  
LYDIFISIL  
Chomtayt. Les letan fer so travay. Bon, ase koze. Mo ena boukou louvraz zordi. Vandredi zordi.  
(Li sorti. Naomi asiz lor enn sez, get drwat divan li, fer enn lapriyer.)  
Bondie Toupwisan, san koumansman, san lafen;  
Kreater liniver, l asours lamour -pardon;  
Mama -Papa lavi lor later, dan lamer,  
Dan lezer, dan lespas liniver galaktik,  
Mersi pou tou seki To finn donn To zanfan;  
Ekler mo lespri ar To lalimier divinn  
Pou ki mo kapav mars lor sime liberte,  
Konpasion ek partaz,  solider ek drwatir.  
Mersi pou To lamour petri dan liberte  
Ki les nou swazire ant lebien ek lemal  
Pou ki nou konesans devlop ar experyans;  
Mersi To finn permet nou vinn entelizan  
Pou ki nou pran konsians To grander, To pouvwar,  
To lafors, To bonte; pou ki nou dekouver  
Atraver To lespri ki ekler nou sime  
Ler fernwar fer vantar, sey touf To kreasion.  
Mama -Papa ki toultan la, Papa -Mama  
Ki konpran tou, Twa ki lasours mizerikord,  
Ed mwa konpran To volonte pou ki mo mars  
Lor To sime; pou ki Later vinn To lakaz.  
                AMENN -AMINN -OM 
 
(Lelandime swar. Dan lakour laferm Lesperans. Ena enn fet. Bann zenn ek mwen zenn pe danse. Bann sinior 
pe riye, badine.)  
ZENN TIFI  
Eh ‘Ton gaspar, ki arive? Lipie finn amare?  
‘TON GASPAR  
Mwa, mo piti, mo pa met paryaz ar jou kal ek jouba ner. 
ZENN TIFI  
Baprrebap!  
VIE MADAM  
Basdeo, nou montre sa bann zenn la ki nou dife ankor for. Vini Abdoul.  
(Zot leve, zot al danse. Tou dimoun aplodi.)  
BANN ZENN  
Baprrebap! Dife ankor for.  
BANN VIE  
Ki zot kwar? Petar fizet.  
TON ZAN  
Vini zanfan,  anou dans ansam.  
176 
 TOU DIMOUN  
Sa enn zoli koze.  
(Tou dimou pe danse; tou dimoun ere. Dousma -dousma lamizik koumans kalme e kat zenn, Malon ek Orpa 
ek Shilion ek Ruth pe dans enn slo romantik.)  
RUTH  
Peyna pou per kan leker kler;  
Peyna pou per kan nou senser.  
Nou t ou isi zanfan Bondie  
Ki pa get nou ar de lizie.  
Lakoup finn fini, nou langar ranpli;  
Solidarite ek lespri partaz  
Kapav fer lavi vinn enn paradi.  
SHILION  
Bann tilespri fann lapipi  
Rod fer lamour degout lavi.  
O Ruth mo Ruth mo kontan twa;  
Ar mwa lagign  pa fe r lalwa.  
Lakoup finn fini, nou langar ranpli;  
Solidarite ek lespri partaz  
Kapav fer lavi vinn enn paradi.  
ORPA  
Malon pa kwar to’enn kaytalon  
Parski palab plen so poumon  
Ar ignorans ek prezize.  
Mwa mo kone ki to ete.  
Lakoup finn fini, nou langar ranpl i; 
Solidarite ek lespri partaz  
Kapav fer lavi vinn enn paradi.  
MALON  
Peyna pou per kan leker kler;  
Peyna pou per kan nou senser.  
Nou tou isi zanfan Bondie  
Ki pa get nou ar de lizie.  
Lakoup finn fini, nou langar ranpli;  
Solidarite ek lespri partaz  
Kapa v fer  lavi vinn enn paradi.  
(4 zennzan la vinn divan Elimelek ek Naomi)  
TOULEKAT  
Mama -papa, beni linion  
Ki pe ini kat bieneme.  
Mem nou pa’nn ne dan mem nasion  
Nou tou zanfan pou mem Bondie.  
Kan nou ti vinn la, nou ti etranze;  
Ti ena ki ti pe get nou traver  
Me a ster nou kwar bizen pardone.  
Bizen pardone pou konstrir dime...  
Bizen pardone pou konstrir dime...  
Bizen pardone pou konstrir dime...  
(Naomi emosione, li souy so lizie; Elimelek al anbras bann zanfan.)  
ELIMELEK EK NAOMI  
Bizen pardone pou konstri r dime...  
Bizen pardone pou konstrir dime...  
Bizen pardone pou konstrir dime...  
177 
 (KOREGRAFI: Ena enn gran tapaz. Enn geng kagoule rantre, koumans kraz partou, may Malon ek 
Shilion.Rezistans febli ziska ki li paret ki violans geng pli for ki solidarite bann fermie. Zis  lerla, Ruth galoupe 
sot lor enn manm gegn, tir so kagoul. Tou dimoun gagn sok.)  
RUTH  
Papa twa sa? Ki finn ariv twa? To finn bliye parol Bondie?  
(Tou dimoun paralize par sirpriz.)  
O Senier iniversel ...  
Twa ki ar enn etensel  
Finn  tengn marenwar gayar;  
Twa ki ar enn etensel  
Finn desinn iniversel  
Pa les marenwar gayar  
Fer vantar dan to karo.  
Bondie ki prezan partou,  
Bondie ki konn e trouv tou  
Kal lelan senier fernwar  
Ki pe rod plant to kontrer  
Dan to karo lalimier.  
 
Twa ki finn met lalimier  
Pou ki to zanfan t rouv kler  
Pa les lafors demoniak  
Detrir kreasion mirak.  
Twa ki Bondie lalimier  
Sov to zanfan ki dan nwar.  
Bondie ki prezan partou,  
Bondie ki konn e trouv tou  
Kal lelan senier fernwar  
Ki pe rod plant to kontrer  
Dan to karo lalimier.  
PAPA RUTH  
To pa konpran to pe fane? Anvaiser finn bat lakol e zwazo lokal finn maye. Anou ale Ruth. Retourn kot nou, 
kot nou bann. Bannla pou devaliz twa, pou pran tou nou dibien. Ekout to papa ki kone ki li pe dir. Pa les 
santiman bar to gete.  
RUTH  
Non papa! Mo bann zot isi kot ena lamour, kot dimoun pa marsandiz.  
PAPA RUTH  
To fer to latet dir? Anvi pa anvi to pou ekout mwa. Si to’le mo liber sa de kouyon la, retourn lakaz e promet 
mwa to pou ekout mwa ... to marye ar garson ki mo finn swazir.  
(Silans glasial. Geng sorti ar de pr izonie. Elimelek red lor enn sez. Sok ti tro for pou so leker.)  
NAOMI  
Eli! ... Ayo Bondie! Ki pe ariv nou?  
KER 
Finn ena erer, pou ena maler;  
Boner destrikter, maler konstrikter  
Tousa neseser pou nou avanse  
Ziska ki enn zou r nou tou fizione  
Pou vinn enn ato m glase eternel  
San ki personn pa santi li tousel.  
TABLO 3  
(Dan enn lakanbiz. Tapaz. Loder larak ek korn frir. Sifonble ek Toukorek pe bwar.)  
178 
 SIFONBLE  
To pa’nn tann nanye lor ensidan lot zour la?  
TOUKOREK  
Normo ze konn!  
SIFONBLE  
L’heure est grave Toukorek.  To pa kapav koz normal kouma dimoun normal?  
TOUKOREK  
Normo ze kapav. Kan le Zamelek kaykoun???  
SIFONBLE  
Elimelek!  
TOUKOREK  
Shamem. Kan lwi etr kaykoun, fizib sote, garbar dan le douniya.  
SIFONBLE  
Tousa mo kone. Finn fini ekrir. La ki pe arive?  
TOUKOREK  
La? 
SIFONBLE  
Aster ... maintenant ... depuis ce zour la ...  
TOUKOREK  
Ala ou koj zjoli franche. Ou enn zjenu!  
SIFONBLE  
Si to donn mwa enn zoli niouz, mo donn twa enn lot grog ek enn lot bout korn frir. Donnant -donnant!  
TOUKOREK  
Lapolich pe fer lanquet. Dumon d pe koje. Ena pe dur jot kone kot finn kasiet deu garson Zalimetek.  
SIFONBLE  
Elimelek!  
TOUKOREK  
Shamem.  
SIFONBLE  
Gouvernman tro soutir bann kriminel. Bien bizen touf sa lanket la.  
TOUKOREK  
Bezwen!  
SIFONBLE  
Bon dimoun pe met lord ar bann klandesten. Olie f er lanket lor klandesten, pe fer lanket lor bon dimoun, 
nou bon dimoun.  
TOUKOREK  
Yes, yes, yes! ... Je konn kot finn kashiet prizonieu.  
SIFONBLE  
Shouout! Pa koz sa. Bizen gard sekre, pa kas lakle. Repitasion bon dimoun pou dan take.  
TOUKOREK  
Nespa. Yes, ye s, yes!  
SIFONBLE  
Tro boukou malang dan pei. Mwa ki kone ki pe traverse me tou koze pa bon pou koze. Bann endezirab pe 
polie tou. Disan prop pe vinn malang. Bon dimoun pe pas kord me malang p e prospere. Kifer, dir mwa kifer.  
TOUKOREK  
Ze ne konn pa.  
SIFONBLE  
Akoz gouvernman tro mou. Bizen netway nou pei. Fou deor bann parrdesi.  
TOUKOREK  
Foul laverite! Fou deor pardesi, met kapot.  
SIFONBLE  
Pa pardesi do fffff.... gopia, parrdesi, etranz, elienn,  desandan satan ...  
179 
 TOUKOREK  
Foul dakor ar ou.  
SIFONBLE  
Bizen baly e partou prop.  
TOUKOREK  
Foul dakor. Il fo!  
SIFONBLE  
Zot vinn isi ar zot fos temwen, fos profet, fos sover. Pe may nou bann zenn dan lak mansonz, dan sime 
perdision. Zot kontaminn nou kiltir,  nou valer, nou lafwa, nou tradision milener.  
TOUKOREK  
Samem ze vo u di!  
SIFONBLE  
Bizen explik tou dimoun ki geng kagoul met kagoul pou anpes zot nene respir ler polie par batar saytann.  
(Trwa taper abiye an -nwar, kol pardesi releve, rebor sapo bese, rantre ; zot al direk kot Sifonble.)  
TAPER 1  
Patron dir twa pran sa pou l artik lor lanterman. (Li donn li enn lias biye.)  Li finn bien apresie bout kot to ti 
dir ki so leker ti arete parski li ti bliye bwar so meksinn.  
TAPER 2  
Lamwatie biye 5 mil pou twa. Lot lamwatie si to montre ki pei dan pens akoz bann imigran ki pe pran to u. 
Montre ki bann ki pe prezerv nou pirte zeneti k pe persekite par lapolis.  
TAPER 3  
(Li tir enn keter.)  To pou gout sa si to pa donn satisfaksion.  
(Taper sorti)  
TOUKOREK  
Zot bien kontan ou sa bann mesieu la. Donn ou kado lor kado. Ou shape.  
SIFONBLE  
Bien b izen enn niouz sansasionel. Manti, vre pa fer na nye me bizen kiksoz ki fer disan marse. Si to konn 
kiksoz dife mazor! Sinon dife lor mwa.  
TOUKOREK  
Bannla pe ranj enn nouvo legliz.  
SIFONBLE  
Tro fad.  
TOUKOREK  
Bannla pe priye pou lapli tonbeu.  
SIFONBLE  
Niouz sa? 
TOUKOREK  
Zot pratuk voudou.  
SIFONBLE  
Nou tou  pratik voudou isi.  
TOUKOREK  
Zot finn metr lanat dan kargejon disuk pou anpwazonn nou bann.  
SIFONBLE  
Toukorek to enn zeni. Les mo anbras twa.  
TOUKOREK  
E misie, mo pa koumsa mwa.  
SIFONBLE  
To enn kaser nisa!  
TOUKOREK  
Mwa mon nisha sort dan bouteuy.  
SIFONBLE  
Bizen fabrik niouz ki fer seve drese lor latet.  
180 
 TOUKOREK  
Ki pou ariv bann shov? Randemwa se kestion.  
(Enn mesaze galoupe vinn kot Sifonble. Li esoufle.)  
MESAZE  
Sef! 
SIFONBLE  
To pa trouve to pe deranz mwa?  
TOU KOREK  
Pa deranj misie la do Tonken. Ti vwapa il travay.  
MESAZE  
Sef, zot finn sove.  
SIFONBLE  
Kisannla Tonken?  
MESAZE  
Pa tonken. Bannla. Pa nou bann. Bannla.  
SIFONBLE  
Quel charabia!  
TOUKOREK  
Ki ete sha?  
SIFONBLE  
Ki zafer?  
TOUKOREK  
Sharabiya.  
SIFONBLE  
Tais to i trou du Q.  
TOUKOREK  
Ala ou koz zjolu la.  
MESAZE  
Sef, zot finn kas pikan.  
SIFONBLE  
Kisannla foutou?  
MESAZE  
Samem, garson salamalek.  
SIFONBLE  
Ki to pe dir?  
MESAZE  
Zot finn chal, fonndos ... boure.  
SIFONBLE  
O rage, O desespoir! Quelle infamie! Quelle ... pa sse moi le mo t ... 
TOUKOREK  
Kot li bezsominn la? Ze sersmem zenn trouvpa.  
SIFONBLE  
Motus et bouche cousue! Choupchap! Bous fffff.... lagel! Falepa les kone. Sekirite plis enportan ki liberte. 
Dimoun pou dir: mirak ... bondie finn vinn kas zot lasenn, liber  zot ... Pep admirab! Pep kouyon plito. Zot 
pou kwar bondie pa’le sanzman.  
TOUKOREK  
Ou pa pou ekrir enn lartik lor sa evazion la?  
SIFONBLE  
Ekrir? Fer bann dan gouvernman mark pwen? Mo enn zournalis responsab mwa. Pa enn mersener. Tou 
koze pa bon pou koze. Mo ekrir zis laverite. MWA!  
Mo liberte samem laverite;  
Laverite dapre mo liberte.  
Laverite depann lor liberte  
181 
 Mo lib donn li pou touf laverite.  
 
Aret koz abstre; anou koz konkre.  
 
Zoli koze giji -giji lespri,  
Donn lapeti ler nou pe koz manti.  
Pas enn kous s iro lor lagli -lagli 
Lerla madriye pas pou dilebi.  
 
Aret koz konkre; anou koz abstre.  
 
C’est quoi cette gangrène qu’on nomme verite?  
Ignorance is bliss. Folly to be wise.  
Anou fer manti vinn laverite  
E pran seki vre fer li vinn manti.  
 
Vre filozofi, samem s o vizaz. 
 TABLO 4  
(Enn an pli tar. Laferm Lesperans pe bien prospere. Enn tanto. Naomi, abiye an -nwar, Orpa ek Malon, Ruth 
ek Shilion pe dine.)  
NAOMI  
Mo’nn gagn enn let depi Betlehem. Gran -Bwaz finn mor. So garson, Tibwaz finn avoy nouvel la atraver Lydi. 
Mo f inn avoy li enn kart senpati.  
SHILION  
Ki nouvel Tantinn Lydi?  
NAOMI  
Dan detrwa zour li pou oke.  
MALON  
‘Ma, eski nou al delavan avek proze laferm entegre ek prodiksion manze biyo?  
NAOMI  
Kifer to dimann sa?  
MALON  
Bann fermie toutotour nou laferm pa paret  tro kiin. Profi pa ase. Si zot pa adopte mem politik ki nou e zot 
kontinie servi erbisid ek pestisid, nou laferm pou vinn vilnerab parski bann ravazer pou kit lezot laferm pou 
vinn fane kot nou. Nou lavi pou vinn pli difisil.  
RUTH  
Be nou pou servi pe stisid biyo.  
SHILION  
Pou bizen boukou letan ek boukou pasians. Letansa kabri manz salad.  
NAOMI  
Si tou dimoun pans koumsa zame pa pou ena enn veritab program pou sov nou planet. Nou pou kontinie 
konsom manze ki touy nou ole nouri nou. ... Si mo Eli ti la li  ti pou dir nou ki bizen fer.  
RUTH  
Kifer nou pa regroup bann ki dakor. Koumsa nou kapav met presion lor bann ki pe get kourterm e pe bliye 
lonterm.  
MALON  
Zis detrwa dakor ar nou. Mazorite kont.  
NAOMI  
Sa pa anpes nou koumans serten prodiksion kouma poul -liberte.  
ORPA  
Lanklo la pou pare dan enn semenn.  
182 
 NAOMI  
Orpa, to pa finn tous to manze. To malad?  
ORPA  
Non, mo pa fen.  
MALON  
Non ‘ma, nou Orpa ansent.  
(Tou dimoun leve, al may li, anbras li.)  
NOAMI  
Kan to tour, twa Ruth?  
RUTH  
Pa kone ... me kikfwa pa n eseser si Bon die finn deside pou pret nou enn sel baba pou nou tou. Baba la pou 
ena de mama, de papa ek enn extra zoli granmer.  
Enn ti baba pe vini,  
Ar boner so nam ranpli.  
Nou Senier finn pret nou li  
Pou ki nou lavi ranpli.  
ORPA  
Mo ti baba pe vini,  
Nou ti baba pe vini . 
Nou souet li bienveni,  
Ed li pou li akonpli.  
ZOT TOU  
Seki Lesenier anvi,  
Ed li pouki li reysi  
Koriz erer ti lespri,  
Fer later vinn paradi.  
NAOMI  
Shilion, amenn mwa magazen. Bizen prepar so leyet.  
SHILION  
Tro boner, ‘ma.  
NAOMI  
Twa ki to kon e, twa.  
ZOT TOU  
Enn ti baba pe vini,  
Ar boner so nam ranpli.  
Nou Senier finn pret nou li  
Pou ki nou lavi ranpli.  
NOAMI  
Bon, mo bann zanfan, pa bliye, aswar nou pe resevwar lafami Solitid. Glinis, so tifi, ek so zann.  
… 
(Aswar, apre dine.)  
BOF 
Mo finn extra bien manze. (li rote)  Matant Naomi kifer ou pa montre Fi kwi manze. Kot nou , manze koson 
pli bon.  
NAOMI  
Pa bon koz koumsa. Bof, kifer to pa kwi twa?  
BOF 
Mwa kwi? Zom kwi? Matant, sa pa travay zom! Sa travay fam! (li re -rote)  
SHILION  
Bof, to p a’le nou al pran enpe ler de or. Fer bon. Ena plennlinn.  
BOF 
Servi mwa enn ti ver liker plito. Fer manze la desann.  
183 
 FI 
Ase bwar Gate. Pa bliye nou de zanfan pe dormi dan loto. To pou bizen kondire.  
BOF 
Ehla! Depi kan to donn mwa lord?  
GLINIS  
Bon! Mo kwar fi nn ler pou nou ale.  
NAOMI  
Non, atann. Mo pe prepar kafe. Ena latizann ‘si. Kisannla prefer latizann?  
BOF 
Enn ver liker pou mwa. ... E! Kot Malon ek Orpa?  
NAOMI  
Orpa pa tro bien. Malon finn al gete si li bizen kiksoz.  
RUTH  
Orpa ansent.  
BOF 
Ala bez lor zot!  
RUTH  
Kifer?  
BOF 
To pa ena za nfan, to pa pou konpran.  
RUTH  
Zanfan enn bez?  
BOF 
Non, si to konn dres zot. Mo finn ferm mo de garson dan loto pou zot pa deranz nou.  
NOAMI  
Mo finn dir twa al sers zot. Zot pa pou deranz nou.  
BOF 
Sakenn ena so Ninntenndo. Koumsa zot fou nou lape.  
(Malon ra ntre)  
NAOMI  
Orpa oke?  
MALON  
Wi, li pe dormi.  
GLINIS  
Ki to ti’a kontan Malon?  
MALON  
Seki Bondie done, samem.  
BOF 
Fer kouma mwa, de ti kok.  
FI 
Nou ti anvi enn tifi ek enn garson me...  
BOF 
Mo ti desid pou gagn de garson. Enn dokter ek enn avoka.  
SHILION  
Tifi ‘si kapav vinn dokter ek avoka.  
BOF 
Pa parey. Tifi finn fer pou vinn ners ousa profeser tilekol. Dokter, enzenier, avoka, pilot, sa metie zom sa.  
NAOMI  
To pa’le nou’al gete si de zanfan la bien.  
BOF 
Pa neseser. Zot oblize bien. Mo pa pou les zot vinn de po ul mouye. Pa kapav les zot grandi dan bwat koton.  
SHILION  
Pe fer bon anba lavarang. Kifer nou pa al pran enn dizestif laba ant zom.  
184 
 BOF 
Sa enn zoli koze.  
(Shilion, Malon ek Bof sorti)  
GLINIS  
Pa pran li kont Naomi. Kan li bwar ki li koumsa. Sinon, li bien t rankil.  
FI 
Aret protez li ‘ma. Nou kone li enn macho. Mo aksepte manz mo margoz akoz mo de zanfan.  
TABLO 5  
(Enn laplas piblik. Dimoun pe ale -vini. Enn santer ar so lagitar vinn divan lasenn pou sant so sante.)  
                 OURBI EK ORBI  
Asfalt lor sime  pe rev larivier,  
Trotwar pe rod lerb pou kasiet laont,  
Loto lokloke, so tenk nepli fier,  
Gratsiel transpire nepli konn fer kont,  
Erkonn pe swiv serkey frer nikleer,  
Avion sipersonik finn zet so mont.  
Partou, partou, isi, laba mem son:  
Sivilizasion pe sanz  pastalon.  
 
Sakenn so sakenn bien -bien fay, zanfan;  
Plen -pos rekonet ki so karay so;  
Lor so bisiklet mo kamwad Tizan  
Pe montre sime ar kouler penso.  
 
Erkonn pe swiv serkey frer nikleer,  
Avion sipersonik finn zet so mont.  
Partou, partou, isi, laba mem son:  
Sivilizasion pe sanz pastalon. .. 
 
(Kan sante fini detrwa dimoun zet enn ti -kas san so bwat -lagitar. Toukorek vinn ver li pou fann ar li.)  
TOUKOREK  
Ki mofinn to pe feur? Ki propagann to p e feur? Ti mars ar latet brile twa. Tou dumonde pe rod loto, twa to 
dir montr bisiklet; tou dumonde anvi vinn milioner, twa to’le zot dimann sarite; tou dumonde pe rod chosir 
delux, twa to dir metr pastalon. To pa trouve to latet nepa bon?  
SANTER  
Ki to’le mo sante Misie Toukorek?  
TOUKOREK  
Sant: “Paysa, paysa, tomem mon leurw a; 
Paysa, paysa, clef du paradi;  
Paysa, paysa, ti e mon bondie;  
Paysa, paysa, shak zour ki pashe  
Je kontan twa pluss.”  
SANTER  
Zoli sante pou rajokrose!  
TOUKOREK  
Kesketikrwa! (Sifonble ra ntre. Li finn met enn jaket -sovtaz.)  ... Misie Sifonble, nouvo lamod s ha? 
SIFONBLE  
Lamod? Kouyon, to pa kone ki pe arive? To pa lir lagazet?  
TOUKOREK  
Ze li, ze li. Me twamem ti me di lagazet manteur.  
SIFONBLE  
Toukorek, aret fer ler! Pa ler pou badine.  
185 
 TOUKOREK  
Yes Sir! ... Ki peu ariveu?  
SIFONBLE  
Global warming, sanzman klim atik, inondasion, lasesres, freser -saler rekor, lafaminn, maladi ...  
TOUKOREK  
Tousala?  
SIFONBLE  
Tousala ek plis ki sa. Bez opliryel!  
TOUKOREK  
Be kisannla peu faneu?  
SIFONBLE  
To pa kone?  
TOUKOREK  
Non, ze ne konn pa.  
SIFONBLE  
Bannlamem sa.  
TOUKOREK  
Sa bannla ? 
SIFONBLE  
Ki bannla?  
TOUKOREK  
Bannla laba.  
SIFONBLE  
Kotsa laba.  
TOUKOREK  
Pa laba. Laba. Ena pe sharrye lamansh piosh. Bann fam pe sharrye balyeu. Bann zanfan ar zot flesh.  
SIFONBLE  
Zot pe kriye, ki zot pe dir?  
TOUKOREK  
Difisil pou djur. Me komandjur zot a nkoleur. Mo kwar zot pe djur lagajett koj mantchu.  
SIFONBLE  
Bez lor nou Toukorek.  
TOUKOREK  
Mo pli kwar bej lor ou, Messie Sifonble.  
SIFONBLE  
To pe tir to kanet dan zw e? 
TOUKOREK  
Zameu. Zameu. Je pa de kanet dan jweu.  
SIFONBLE  
Pa fer bezer. To bizen ed enn dimoun andanze.  
TOUKOREK  
Mwa je bourr. (Li disparet lor vites. Sifonble gagn difikilte pou kasiet akoz so groser. Enn group zom, fam, 
zanfan rant lor lasenn. Zot sary e pankart. Enn group zom trap Sifonble pou bate.)  
GROUP ZOM  
Tir so manze, kas so lagel;  
Li kontan mars ar gro pitay;  
Fer seki vre pas pou manti  
E fer manti vinn levanzil.  
SIFONBLE  
Pardon misie, pardon madam,  
Pa kwar mwa sa; se enn lot sa!  
Pardon misie, pardon madam,  
Pa kwar mwa sa; se enn lot sa!  
186 
 GROUP ZOM  
Tir so manze, kas so lagel;  
Li kontan mars ar gro pitay;  
Fer seki vre pas pou manti  
E fer manti vinn levanzil.  
GROUP FAM  
Fer atansion pa met tou tor  
Lor enn dimoun kan sak dimoun  
Ena so par dan sa zistwar.  
Pa zis li sa, pa zis li sa.  
SIFONBLE  
Pardon madam, pardon misie!  
Pa kwar mwa sa, Toukore k sa.  
Pardon madam, pardon misie!  
Pa kwar mwa sa, Toukorek sa.  
GROUP ZENN  
Nou tou antor, nou tou antor!  
Akoz nou tou nou finn fane  
Zarden Bondie pe vinn  lanfer.  
Nou tou antor, nou tou antor!  
SIFONBLE  
Yes, yes, yes, yes, zot tou antor...  
GROUP ZOM  
Ki to pe dir move sovaz?  
Tir so manze, kas so lagel;  
GROUP FAM  
Chombo, chombo. Kontrol laraz!  
Anou ansam rod solision.  
GROUP ZENN  
Vre solision li dan pardon  
Kan finn ena vre repanti.  
SIFONBLE  
Pardon madam, pardon misie!  
Pardon madam, pardon misie!   
TABLO 6  
Lavwa -of. Niouz dan rajo. “Isi Rajo Moab. Enn flash -enfo. Nivo lamer pe monte ar vites enkrwayab. Sounami 
pe kraz partou lor lakot. Dimoun ek zanimo pe mor brit. Kadav pe flote partou. Enn lepidemi kolera finn 
eklate. E na boukou viktim.”  
TABLO 7  
(Detrwa zour pli tar. Enn laprosesion. Tou dimoun pe sant enn sante tris me ki donn lespwar.)  
Sime la li bien -bien long  
Sime la li bien -bien dir  
Komie f inn pas lor la avan mwa  
Zegwi dife dan lesiel  
Lapousier dan mo labous  
Mo lago rz pe amar -amare  
 
Lasours la li ankor lwen  
Bien -bien fre, bien -bien kler  
Lasours kot nou tou pou al bwar  
Simitier ranpli ar fler  
187 
 Kot bann frer finn depoz zarm  
Sime la li pas kot simitier  
Mo lavi kouma lapousier  
Pou fini dan simitier  
Mo lespwar zame li pa pou tengn  
Pou sak flanbo ki pou tengn  
Ena mil pou alime  
Ziska ki sime tous lasours  
 
Marenwar pe rod nway mwa  
Marekaz pe rod bwar mwa  
Ena kamrad ferm koste ar mwa  
Me dime komie pou ena  
Ler soley manz marenwar  
Komie ki pa ankor vinn fler  
Seki yer swar ti ar mwa  
Zordi nek enn souvenir  
Souvenir ki lour dan mo leker  
 
Nou bizen met sime kler  
Nou bizen konstrir bann pon  
Pous par pous, pa par pa ziska lasours  
Mem si nou nou pa gag n sans  
Nou zanfan va profite  
Lapousier pou vinn lalimier  
Lasours la li ankor lwen  
Bien-bien fre, bien -bien kler  
Lasours kot nou tou pou al bwar  
 
(Dan laprosesion ena Naomi, Orpa ek Ruth ki abiye an nwar. Laprosesion kit lasenn. Naomi, Orpa ek Ruth 
res lor lasenn. Sifonble ek Toukorek vinn zwenn zot.)  
SIFONBLE  
Madam Naomi ...  
NAOMI  
Mo peyna  deklarasion pou ...  
SIFONBLE  
Mo pa zournalis zordi. Mo zis enn sitwayen ki sagren. Pa ale Madam Noami. Pa ale.  
TOUKOREK  
Li ena rezon Madam. Res ar nou.  
ORPA  
Toukorek! Twa sa? To’nn sanz manier koze.  
TOUKOREK  
Mis Orpa, zis enbesil ki pa sanze.  
RUTH  
Misie S ifonble, ou’si ou finn sanze.  
SIFONBLE  
Lavi sanze, bizen sanze. Madam Naomi kontan dir ki nou tou zanfan mem Bondie. Vremem sa. Lontan mo 
lagazet ti pe pey mw a pou koz manti; aster zot dir mwa koz vre. Lavi bien drol. Andire nou bizen dibwa 
pwent pou nou k onpran.  
NAOMI  
Dan mo pei sitiasion pli grav. Akoz sa mo’nn desid pou retourn mo lakaz kot mo fami plis bizen mwa. Isi mo 
nepli ena personn. Mo mari ek mo de g arson finn mor.  
188 
 ORPA EK RUTH  
Nou nou la.  
NAOMI  
Mo kone. Zot ankor zenn e Orpa pre pou gagn baba. S o paran finn dimann li retourn kot li. Zot pou ed li 
okip so baba. Orpa, to pou pli bien isi e to zanfan pou pli dan bien. ...  Zot pou kapav refer zot lavi. Ruth, enn 
zoli tifi kouma twa, mo sir enn zour enn bon garson pou rod marye ar twa. Mo sir to pou ere isi.  
RUTH  
Kot to ale do ‘ma  
Mo pou vinn ar twa.  
To later do mama  
Pou vinn mo later;  
To senier do mama  
Pou vinn mo senier;  
To maler do mama  
Pou vinn mo mal er; 
To boner do mama  
Pou vinn mo boner;  
To Bondie do mama  
Pou vinn mo Bondie.  
NAOMI  
Ayo mo tifi,  
Bondie beni twa.  
SIFONBLE EK TOUKOREK  
Madam Naomi  
Bondie beni ou.  
Bondie beni ou  
Madam Naomi.  
ZOT TOU  
Nou bizen met sime kler  
Nou bizen konstrir bann pon  
Pous par pous, pa par pa ziska lasours  
Mem si nou nou pa gagn sans  
Nou zanfan va profite  
Lapousier pou vinn lalimier  
Lasours la li ankor lwen  
Bien -bien fre, bien -bien kler  
Lasours kot nou tou pou al bwar  
NAOMI  
Nou’al Betlehem, Ruth. Nou’al prepar nouvo di me.  
TABLO 8  
(Kot Naomi dan Betlehem.Rajo pe zwe.)  
NAOMI  
Mo finn gagn enn let ar Lydi. Orpa finn gagn enn tifi, enn zoli baba. Zot tou anbonnsante. ... Tou finn bien 
pase dan to travay, Ruth?  
RUTH  
Tibwaz tret bien so travayer. Li dir tou dimoun ki nou fami , ki so papa ek to bonom ti de kouzen.  
NAOMI  
Tousa vre.  
(dan rajo: Isi Rajo Betlehem. Nou enteronp nou program pou donn zot rezilta ofisiel ek final eleksion 
minisipal. Lekip dirize par Tibwaz finn gagn eleksion. Donk Lemer Tibwaz finn regagn so fotey mera l. 
Felisitasion Misie Lemer.)  
189 
 NAOMI  
To patron bien for.  
RUTH  
Li’nn dimann mwa si li kapav vinn get twa dime tanto.  
NAOMI  
To kone kifer?  
RUTH  
Li pa’nn dir mwa. To pa pou refiz zwenn li sannfwala?  
NAOMI  
Mo pa’le dimoun kwar ki mo frekant li parski li enporta n. 
RUTH  
Li frekant tou dimoun.  
NAOMI  
To paret apresie li bien.  
RUTH  
Mo’nn dir twa li enn bon patron.  
NAOMI  
Bon. Dir li vini. Dir li vinn dine.  
RUTH  
To sir?  
NAOMI  
Wi. Mo pou prepar enn pla ki so papa, Gran -Bwaz, ti kontan manze.  
RUTH  
To pou gagn let an? 
NAO MI 
Va trouv letan. To va ed mwa.  
RUTH  
Rayto!  
TABLO 9  
(Kot Naomi)  
NAOMI  
To patron anretar. Kikfwa Misie Lemer finn gagn enn anpesman.  
RUTH  
Li ti pou telefone. (tann enn tapaz loto)  Mo kwar li sa. ... Li pa tousel. Ena kikenn ar li.  
NAOMI  
Pa fer nanye. Ena a se manze. (Li al get par lafnet)  So mama ar li. Li ankor krent, bonnfam la!  
RUTH  
Parey kouma twa. Zot apepre mem laz, non?  
NAOMI  
Olie diboute, fer ler, al ouver laport.  
(Ruth sort i e retourne ar Tibwaz ek so mama.)  
Bienveni kot nou Tibwaz. Eh Zertrid, to p a’le vieyi, vie sat.  
ZERTRID  
Parey kouma twa. (zot anbrase)  
TIBWAZ  
Mwa mo pa gagn drwa donn ou enn tibadou, Matant Naomi?  
NAOMI  
Permision akorde. (zot anbrase)  Asize. Ruth, to servi nou envite? Zertrid, touzour enn jinntonik?  
ZERTRID  
To pa’nn bliye.  
NAOMI  
Tibwaz, ki to ti’a kontan?  
190 
 TIBWAZ  
Enn zi.  
NAOMI  
Zi. To mama pa les twa bwar?  
TIBWAZ  
Mo anvi koz enn zafer serye avan.  
NAOMI  
Eleksion pa’nn fini?  
RUTH  
Naw, les Tibwaz koze!  
TIBWAZ  
Matant Naomi, mo kontan Ruth e li kontan mwa. Nou ti’a kontan gagn ou benedik sion pou marye.  
NAOMI  
Ruth, to konfirme ki to ole marye ar Tibwaz?  
RUTH  
Wi, Naw.  
NAOMI  
Zertrid, to dakor?  
ZERTRID  
Kifer non?  
NAOMI  
Ruth mo souet twa ek Tib waz boukou boner ek zoli zanfan.  
TIBWAZ  
Akoz sa mo ena enn lot zafer pou dir.  
NAOMI  
Ankor koze! Kan p ou pran enn drink? ... Ruth, met enn boutey sanpagn dan glason.  
TIBWAZ  
Ena enn ti problem legal pou regle.  
NAOMI  
Problem legal? To enn zom marye?  
TIBWAZ  
Non, mo lib.  
NAOMI  
Be kot problem legal?  
TIBWAZ  
Mo premie madam finn donn mwa de zanfan; Ruth ‘si pou d onn mwa ...  
NAOMI  
Be kot problem?  
RUTH  
Naw, les li fini seki li ena pou dir.  
NAOMI  
Koumadir to kone ki li ena pou dir.  
RUTH  
Wi. 
TIBWAZ  
Matant Naomi, konpran mwa. Ou ena enn tizanfan, tifi Orpa. Mo’le protez so lentere. Falepa li sorti perdan.  
NAOMI  
Perdan?  
TIBWAZ  
... Si bizen partaz seki pou ou ...  
NAOMI  
An, sa ki pe fatig twa. Bann paran Orpa ena plis ki bizen. Tibaba pa pou mank nanye.  
191 
 TIBWAZ  
Mo’si mo ena plis ki bizen. Mo zanfan pa pou mank nanye. Akoz sa ...  
NAOMI  
Eh! Nou pe fer kouma boutikie. Olie sel ebre lamour nou pe fer kont.  
ZERTRID  
Naomi, ekout seki Tibwaz ena pou dir.  
NAOMI  
Oke, mo choupchap.  
TIBWAZ  
Si ou fer ou testaman anfaver tibaba Orpa, mo pou sign enn lafidavit pou dir ki mo dakor ki ou later ek 
propriyete vinn eritaz enn eritie inik, tibaba Orpa.  
NAOMI  
To dakor Ruth?  
RUTH  
Wi. 
NAOMI  
Tou dimoun dakor, mo dakor. Debous boutey sanpagn Tibwaz. Anou selebre kouma nsman nouvo lavi.  
Yer Montagn Signo ti plen ar lerb zonn  
Ki menas dife desann dan lakaz;  
Later dan karo dan grabo pe fonn,  
Lipou blan lor fey dominn peizaz;  
Enn lesiel san niaz zet saler par tonn  
Lor zarden kram -kram. Lavenir angaz!  
Grandimoun anlarm fini depoz zarm,  
Zanfan dan lavi nepli trouv enn sarm.  
ZOT TOU  
Me zordi Senier lapli pe tonbe,  
Later pe santi parfen renouvo;  
Laba lor montagn, isi dan karo  
Kot ti’ena detres kouler bourzone.  
(Tou bann personaz rant lor lasenn.)  
ELIMELEK  
Yer Montagn Signo ti plen ar lerb zonn  
Ki menas dife desann dan lakaz;  
SIFONBLE  
Later dan karo dan grabo pe fonn,  
Lipou blan lor fey dominn peizaz;  
LYDIFISIL  
Enn lesiel san niaz zet saler par tonn  
Lor zarden kram -kram. Lavenir angaz!  
TOUKOREK  
Grandimoun anlarm fini depoz zarm,  
Zanfan dan lavi nepli trouv enn sarm.  
ZOT TOU  
Me zordi Senier lapli pe tonbe,  
Later pe santi parfen renouvo;  
Laba lor montagn, isi dan karo  
Kot ti’ena detres kouler bourzone.  
TIBWAZ  
Yer Montagn Signo ti plen ar lerb zonn  
Ki menas dife desann dan laka z; 
ORPA  
Later dan karo dan grabo pe fonn,  
192 
 Lipou blan lor fey dominn peizaz;  
RUTH  
Enn lesiel san niaz zet saler par tonn  
Lor zarden kram -kram. Lavenir angaz!  
MALON EK SHILION  
Grandimoun anlarm fini depoz zarm,  
Zanfan dan lavi nepli trouv enn sarm.  
ZOT TOU  
Me zordi  Senier lapli pe tonbe,  
Later pe santi parfen renouvo;  
Laba lor montagn, isi dan karo  
Kot ti’ena detres kouler bourzone.  
 
RIDO  
28 OUT 2013  
 
 
RETOURN KONTENI/BACK TO CONTENT S 
 
 
