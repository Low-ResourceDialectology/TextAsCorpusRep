1 
 LIV-E NIMERO 6  
 
 
PREZANTE PAR DEV VIRAHSAWMY  
 
©INSTITUT CARDINAL JEAN MARGEOT (ICJM) , 1, Celicourt Antelm Street, Rose Hill,  Maritime Republic of 
Mauritius.  
 
 
PREFACE  
For most Mauritians, Mauritian Creole is a non -language, a patois, some form of broken F rench. For me it is 
my mother tongue (first language), the language I heard when I was still in my mother’s womb for it was 
the language my parents used. For over half a century, I have researched the language and used it with my 
wife, children and grandch ildren. It is the medium of my creative writing – thousands of poems, dozens of 
plays and short stories, several novellas and novels (My complete wor x can be accessed free of charge at 
https:// boukiebanane.com. ) My second language is English, another creol e language and through 
translation of religious and lay literature, I strive to show that my mother tongue is fit to express world 
literature – the Bhagavad -Gita, the Bible and the Holy Koran, Shakespeare, Molière, Blake, Keats etc. Enjoy 
this sample of wo rld literature in our de facto national language and the future de jure national language to 
be known as Morisien (Mauritian)  together with a new creation inspired by a world classic . 
 
NOT LOR GRAFI  
Si dan grafi Franse ena let silansie kouma <e> final dan ‘boire’, ‘heure’, ‘guerre’ ets., dan grafi Morisien 
peyna let silansie: ‘ser’ (expensive) ek ‘sere’ (tight); ‘las’ (loose) ek ‘lase’ (shoelace) etc.  
Dan grafi Franse <s> ou <t> li souvan silansie: ‘bas’, ‘bat’, ‘las’, ‘bout’ etc. Dan grafi Morisien <s> ek <t> final 
zot pa silansie: ‘ba’ (kiss); ‘Bas!’ (Ase!); ‘bat’ (pingpong bat); ‘la’ (here); ‘las’ (loose) etc.  
Parey pou <r> dan ‘chanter’ ousa ‘manger’. An Morisien <r> pa silansie: ‘manze’ (food); ‘manzer’ (eater); 
sante (song); ‘santer’ (singer) etc.  
Pou endik nazalizasion enn vwayel, nou koste <n> ar li: <a> vinn <an>  (ban, dan, fanfan) ; <o> vinn <on>  
(bon, don, fon, gon) ; <e> vinn <en>  (ben, den, fen, gen, len, nen) . 
Vwayel nazal + n donn: bann, kann, pann, zann; bonn, donn, konn, zonn; denn, genn, penn , renn ets.  
 
KONTENI  
 
DETRWA PAZ KORAN  
PLI KANTIK KI KANTIK  
DETRWA PAZ OUPANISHAD  
DETRWA PAZ RIGVEDA  
LERWA BWAR – SHAKESPEARE  
PIGMALION ANBALAO  

2 
 DETRWA PAZ KORAN  
TEX SOURS : 
1. THE QUR'AN, A NEW TRANSLATION BY TARIF KHALIDI, PENGUIN CLASSICS, DELUXE EDITION,  2009  
2. THE QUR'AN, TRANSLATED BY MAULANA WAHIDUDDIN KHAN (GOODWORD BOO K) 
3. LE SAINT QUR'AAN, ENN TRADUCTION EN CREOLE DE "KANZ -UL-IYMAAN" DE IMAAM AHMED RAZAA KHAN PAR MAULANA, 
HAFIZ & QAARIY, B.M. NAGUIB JEEAWODY, MAJLIS -E-RAZAA, MOSQUE ROAD, PLAINE DE S PAPAYES, ILE MAURICE  
4. LE SAINT CORAN, LA TRADUCTION EN LANGUE FRANCAISE DU SENS DE SES VERSETS, REVISÉ ET EDITÉ PAR LA PRESIDENCE 
GENERALE DES DIRECTIONS DES RECHERCHES SCIENTIFIQUES, DE L'IFTA, DE LA PREDICATION ET DE L'ORIENTATION RELI GIEUSE  
5. REFER ANS : BELIEVING WOMEN IN ISLAM, UNREADING PATRIARCHAL INTERPRETATIONS OF THE QUR'AN PAR ASMA BARLAS, 
UNIVERSITY OF TEXAS PRESS  
EXPLIKASION PERSONEL  
Apre enpe experyans dan lekritir anzeneral ek tradi xion bann diferan tex literer ek bann tex s akre mo ti 
sant i ki ler ti finn vini pou sey met Parol Bondie ki dan Koran dan lang nasional Repiblik Moris. Parski mo pa 
konn lang Arab, mo oblize servi bann tradi xion an Angle, Morisien ek Franse.  
Premie dabor li ti neseser ki mo etidie Koran ek so istwa r pou anpes ban n valer kiltirel ki andeor Koran rant 
dan travay ki mo anvi fer dan lang lepep Moris.  
Answit li ti neseser ki mo idantifie klerman pou kisannla mo pe fer sa travay la. Tro boukou dimoun ena enn 
lopinion negatif lor Koran akoz zot ignorans. P ropagann anti -Koran anpes zot trouv kler. Par ekzanp, malgre 
ki Koran tret fam ek zom kouma de kreatir egal, boukou panse ki li fer diskriminasion kont fam. Boukou 
dimoun kwar ki Koran ankouraz violans. Akoz sa mo panse ki li neseser prezant bote ek panse profon dan 
Kora n ar bann Morisien ki pa pratik Islam me ki kwar dan dialog kiltirel. Savedir, enn Endou bizen konn so 
Gita bien me sa pou ed li viv bien ar so vwazen si li kone ki ena dan Nouvo Testaman ek dan Koran. Enn 
Mizilman 'si, apart konesans Koran ek Hadith, li b izen kone ki ena dan Bhagavad Gita ek dan Nouvo 
Testaman. Kretien bizen konn so Labib me sa pa ase. Enn konesans Bhagavad Gita ek Koran pou ed li 
partisipe dan konstri xion enn nasion Larkansiel.  
Li pa mo lentansion ankouraz dimoun sanz reliz ion me mo panse  ki enn konesans relizion nou prosen li ed 
nou aprofondi nou prop lafwa. Akoz sa mo dimann mo lekter lir sa version Koran la kouma enn tex literer. 
Koumsa nou evit enn polemik steril ki pou anpes nou avanse ver Bondie.  
Seki mo pe dir li pa nouvo. Boukou gr an-gran lespri finn ekrir lor Labib, Mahabharata ek Koran kouma bann 
gran klasik literatir.  
Pou termine, mo bizen remersie Madam Bibi Meetoo, Madam Ruqayyah Hasan Miyan ek Misie Shawkat 
Toorawa ki finn gid mo bann premie pa.  
D.V 
Out 2011  
OUVERTIR  
Onom Senier  Bondie  
Lasours pardon,  
Expresion konpasion.  
Nou sant louanz Bondie, Senier  Liniver:  
Tomen ki pardonn nou tou,  
Tomem ki konpran nou tou!  
Senier  Zizman Dernie,  
Nou vener Twa e sipliy Twa vinn ed nou.  
Gid nou pa lor bon sime,  
Sime ki gara nti To benedi xion; 
Ed nou evit sime ki atir To koler,  
Ed nou evit sime perdision.  
VAS 
Onom Senier  Bondie  
Lasours pardon,  
Expresion konpasion.  
Alif Lam Mim  
 
3 
 Ala Liv la!  
Tou vre ek kler ladan.  
Li enn gid pou dimoun prop,  
Dimoun ki kwar dan Lafors Envizib,  
Ki fer so lapriyer,  
Ki nouri limem ar seki nou donn li;  
Dimoun ki kwar dan Revelasion zordi  
Ek dan Revelasion yer,  
Ki peyna dout dan lavi apre lamor.  
Sa bann dimoun la zot gide par Senier  Bondie;  
Laport Paradi ouver pou zot. (2:5)  
 
Enn dimoun ki pa kwar, li movi ar warning ek konsey; li zis pa kwar nanye. Bondie finn anvlop so leker, so 
zorey ek so lespri ar dra lamor e, pli divan, li pou pey sa bien ser.  
Ena osi dimoun ki dir, "Nou kwar dan Bondie, dan Zizman Dernie." Me zot pa bann vre  krwayan. Zot sey trik  
ek anbet Bondie ek bann vre krwayan me anverite zot zis reysi trik ek anbet zotmem. Enn vilen maladi 
kasiet dan zot leker e Bondie fer maledi xion la grandi. Finalman kan ler regleman kont vini, zot pinision pou 
plis ki sever paski zo t pese bien lour.  
Si kikenn dir zot, "Aret plant divizion lor later!" zot reponn, "Nou pe sey amenn lakorite!" Anverite, san ki 
zot realize zot pe plant divizion. (2:12)  
Si kikenn dir zot, "Kwar kouma lezot kwar", zot reponn, "Eski nou bizen kwar parey kou ma bann bet ek 
bann en besil?" Anverite, zot ki bet ek enbesil me zot pa kone.  
Kan zot zwenn enn krwayan, zot dir, "Kler sa, nou'si nou kwar!" Kan zot zwenn saytann kouma zot, zot dir, 
"Nou manm kole nou. Nou zis fer nou senn ar bannla." Seki zot pa kone se  ki Bondie pe enstal z ot, donn zot 
enn long lakord pou pandi.  
Sa kalite zans la, zot vann bon prensip pou aste gonaz. Zot tranza xion amenn lapert ek perdision.  
Zot parey kouma sa chokrra la ki alim enn dife e kan dife la ekler so lantouraz, Bondie tengn li  e touf li dan 
dan mar enwar e atas so lizie ar dinwar.  
Sourd.  
Gounga.  
Aveg.  
Zame zot repanti, dimoun koumsa. (2:18)  
 
Ousa parey kouma kan lapli toransiel tonbe ar so fernwar, so loraz ek so zekler, zot bous zot zorey pou pa 
tande parski zot per.  
Me Bondie koumsamem may bann non -krwayan.  
Zekler souk zot gete.  
Kan ena enn ti liyer, zot avanse; kan fernwar chombo tou, zot aret sek.  
Si Bondie ti anvi Li ti pou kapav tengn zot gete ek zot tande.  
Senier  Bondie Li Toupwisan. (2:20)  
 
O Limanite! Vener to Senier  ki ti kre twa parey kouma  Li ti kre bann ki ti la avan twa. Sel fason pou to mars 
lor bon sime.  
Limem ti kre later kot to kapav viv; Limem ki ti fer lesiel pou protez twa; Limem ki fer dilo desann depi lesiel 
pou aroz bann plant  ki nouri twa. Akoz sa, falepa ki to envant lezot bon die. Zame fer sa!  
Si to dout revelasion ki Nou finn fer ar Nou Serviter, be sey prodwir enn sel soura kouma seki Nou Nou finn 
prodwir. Apel tou temwen, apart Bondie, si vremem to pa pe fer fos. E si to f el - benker sek to pou fel - 
prepar twa pou fer fas D ife ki nouri ar dimoun ek ros, ki finn prepare pou diil ar bann vantar ki pa kwar. 
(2:24)  
 
Anons bon nouvel. Dir bann krwayan ki fer dibien, ki pou zot, ena zarden aroze par larivier. Ler zot gout fri 
zarden beni, zot kapav dir, "Koumsamem nou ti manze lon tan," parski kado Bondie peyna so segon.  
Dan zarden beni zot pou ena partner ki peyna okenn tas.  
4 
 Zot pou viv laba pou leternite. (2:25)  
 
Bondie pa fer diskriminasion. Dan So langaz ena plas pou tou, pou ti bebet kouma gran zanimo.  
Bann ki kwar , zot  kone ki  samem laverite Divinn.  
Bann ki pa kwar dir, "Ki Bondie pe rod dir?"  
Pa trouve Li pe avoy nou lor fos lapis.  
Boukou swiv Li.  
Anverite zis bann fatra malang ki rant dan trou;  
Bann ki viol Lalians ant limanite ek Bondie,  
Ki separ seki Bondie finn met ansam,  
Ki sem zizani lor later  
Zot ki pou konn defet. (2:27)  
 
Kouma to kapav pa kwar dan Bondie kan Li finn met lavi dan to lekor san lavi?  
Li kapav tir to lavi si li anvi  
E redonn twa lavi, refer twa viv  
Pou retourn twa dan So Domenn.  
Limem ti kre pou twa tou se ki ena lor later. Apre Li ti al dan lesiel pou diviz lesiel an set nivo.  
Bondie Tousel ki Konn Tou. (2:29)  
 
Rapel ki Bondie ti dir bann anz. Ler Bondie ti dir zot, "Mo pou nom enn reprezantan pou oki p later," zot ti 
reponn, "Eski Ou pou met kikenn ki sem z izani ek fer disan koule pandan ki nou nou pe sant ou Grander e 
proklam ou Laglwar?"  
Bondie ti dir, "Mwa Mo kone seki zot zot pa kone." (2:30)  
Bondie ti montre Adam nom tou ki xoz. Lerla Li ti met tou sa bann zafer la divan lizie bann anz e Li ti dimann 
zot, "Donn nom tou sa bann ki xoz la, si zot vremem kone."  
Bann anz ti reponn, "O Senier , Oumem Grander ek Laglwar. Nou nou kone zis seki Ou Ou finn montre nou. 
Oumem ki Konesans ek Sazes Parfe."  
Bond ie ti dir, "Adam, dir zot nom sa bann zafer la!" Adam ti kon n tou bann nom. Lerla Bondie ti dir, "Mo pa 
ti dir zot ki Mo Konn Tou seki Envizib dan later ek lesiel? Mwa Mo kone seki zot montre ek seki zot kasiet 
'si." (2:33)  
 
Rapel kan Bondie ti dir bann an z, "Azenou divan Adam!" Tou bann anz ti azenou exepte Satan ki ti vinn 
vantar, arogan ek non -krwayan.  
Nou ti dir, "Adam, viv dan Zarden, twa ek to fam. Manz seki zot anvi antout liberte. Me bat karte ar sa pie la 
parski ena danze ladan." Satan ti manigans zot, met lak ar zot e fer zot perdi zot lakaz dorizinn.  
Nou ti dir, "Fonn depi isi. Biz -biz pou minn zot lavi. Pandan enn bout letan zot pou viv lor later e zot pou 
bizen trase." (2:36)  
 
Adam ti obeyir parol Bondie e Li ti pardonn li.  
Bondie Li touzour par donn nou erer; Li toultan montre so konpasion.  
Nou ti dir, " Zot tou sorti depi isi. Kan zot gagn Mo konsey, bann ki swiv li pa pou konn ni lafreyer, ni sagren. 
Me bann ki zwe sourd ousa dir "manti sa", zot pou rant dan Dife Permanan pou toultan." (2:39)  
 
Zanfan Izrael, rapel! Rapel Mo bonte ek Mo zenerozite.  
Respe nou Lalians, Lalians ant Bondie ek limanite. Pa bliye, zis Mwa ki Toupwisan.  
Met zot lafwa dan seki Mo finn dir ek montre zot. Sa li garanti seki zot deza ena.  
Fale pa lor vites zot rezet laverite . 
Fale pa pou enn bout dipen rasi zot abandonn Mo bann revel asion. Pa bliye, zis Mwa ki Senier  Bondie.  
Pa melanz laverite ar mansonz e par expre touf laverite.  
Fer lapriyer; donn sarite; azenou dan lapriyer ar bann ki pe azenou.  
Kouma to kapav dir dimoun f er dibien kan twa tomem to pe fane. Pourtan toultan to pe li r Liv Sakre. Kan to 
pou konpran?  
5 
 Kan to rod led, rod li ar pasians dan lapriyer. Normal, sa li paret enn korve exepte pou bann ki onet ek 
senser dan zot lafwa. Sa bann dimoun la zot kone zot pou z wenn zot Senier  e zot pou vinn Enn ar Li. (2:46)  
 
Zanfan Izr ael, pa bliye komie Mo finn fer pou zot; rapel ki Mo ti swazir zot kouma Mo zanfan prefere. Me 
fer atansion! Tansion enn zour okenn nam pa pou kapav dimann pardon pou efas pese enn lot; tansion en n 
zour pa pou ena personn pou pled anfaver enn lot ousa pey konpansasion; tansion enn zour pa pou ena 
personn pou donn enn ti koudme.  
Rapel ki Nou ki ti tir zot dan grif Faraon ek so dimoun ki ti tortir zot, touy zot zanfan e polie zot fam. Sa ti 
enn pli g ran tes ki Senier  Bondie ki fer zot pase. (2:49)  
 
Rapel koum a Nou ti ouver enn pasaz dan lamer pou sov zot e anmemtan detrir dimoun Faraon divan zot 
prop lizie. (2:50)  
 
Rapel ki zot ti fer, ler Nou ti pe koz ar Moiz pandan 40 lanwit! Zot pa ti profit so la bsans pou vener enn 
vodor? Enn erer grav! Me Nou ti pardonn zot pou ki zot kapav exprim zot gratitid. (2:52)  
 
Pa bliye ki Nou ti donn Moiz Liv Sakre ek Norm pou gid zot lor bon sime. (2:53)  
 
Rapel kan Moiz ti dir so pep, "Mo Pep, ler zot priye vodor, zot finn bien fane. Dimann Bondie pardon e 
detrir bann ennmi lepe p Bondie. Sa pou fer nou Kreater apresie zot.  
   "Bondie pou sagren zot. Pa bliye Limem lasours pardon ek expresion konpasion." (2:54)  
 
Rapel ki ti arive ler zot ti dir Moiz, "Nou pou kwar tw a si to fer nou get figir Bondie ar nou prop lizie." Loraz 
pa ti tom sek lor zot? Pou ki zot kapav dimann pardon e dir Mersi Bondie Nou ti redonn zot lavi. Nou ti fer 
niaz zet lonbraz lor later pou kasiet soley e Nou ti avoy Mana ek kay pou plen zot vant a r bon manze. Nou ti 
dir zot, "Manz sa bon manze ki Nou pe donn zo t." 
Zot pa ti fer Nou ditor me zot ti fer zotmem boukou ditor. (2:57)  
 
Rapel kan Nou ti dir, "Rant dan sa lavil la e pran manze e nouri zot dan konfor ek sekirite, kot zot anvi. Kan 
zot trave rs laport lantre, bes latet ar boukou imilite, dimann pardon. Sa se kondision neseser pou ki Mo 
pardonn zot pese e ogmant rekonpans pou seki viv dan drwatir."  
Malerezman bann ki ena lespri lemal ti sanz parol ki ti dir zot dir. Akoz sa, tourman ti desann d epi lesiel pou 
pini pese lor later. (2:59)  
 
Rapel kan Moiz ti pe priye pou gagn dilo pou so pep! Nou ti dir li, "Servi to baton pou tap lor ros!" Douz 
lasours ti sourse for -for. Sak group ti gagn so prop lasours. [Lerla Nou ti dir] "Manze, bwar! Samem kado  
Bondie. Me tansion! Pa polie later ar zot move manier." (2:60)  
 
Rapel kan zot ti dir Moiz, "Pa kapav manz mem manze toulezour! Dir to Bondie donn nou bann diferan 
plant ki gagne lor later kouma bred, kokom, may, lanti ek zoyon."  
Moiz ti reponn, "Zot ole r ezet nouritir nourisan, ranplas li ar gonaz? Be retourn dan Lezip  e zot pou gagn 
seki zot pe rode."  
Lerlamem povrete ek lamizer ti tom lor zot. Zot deklase, kraze par koler divinn parski zot ti tourn ledo ar 
bienfe Bondie. Biento zot pou touy zot prop prof et parski zot avegle par zot movesize. Pa manti! Zot ti 
derape, d eraye, koul dan fon. (2:61)  
Lot kote, bann vre krwayan, bann Zwif, Kretien ek Sabeen - bann ki ena gran lafwa dan Senier  Kreater, ki 
kwar dan Zizman Dernie e ki fer dibien - zot rekonpanse pa r Bondie. Zot pa pou konn ni lafreyer, ni 
lasagren. (2:62)  
 
 
 
 
6 
 SOURA  93-114 
TEX SOURS: VERSION ANGLE PROZ RIME PAR SHAWKAT M. TOORAWA  
SOURA 93 -114 
93. Lalimier Gramaten  
Onom Senier  Bondie  
Lasours pardon,  
Expresion konpasion.  
1. Par so barlizour dan les  
2. Ek soley kousan dan lwes  
3. To Senier  Bondie pa finn bliye twa. Peyn a zes!  
3. Lavi apre lamor pli bon ki lekzistans lor later.  
4. To Senier  Bondie pou donn twa so leker  
5. E to pou konn gran boner.  
6. Twa orfelen, to pa finn gout so douser?  
7. Twa dan mare nwar, li pa finn gid to pa?  
8. Kan to ti dan pens Li pa finn nouri t wa? 
9. Falepa aster to maltret orfelen!  
10. Kras lor dimoun dan lebezwen!  
11. Okontrer proklam for -for grander Bondie, to Souvren!  
 
94. Konsolasion  
Onom Senier  Bondie  
Lasours pardon,  
Expresion konpasion.  
1. Eski Nou pa finn donn to nam repo?  
2. Delivre far do ki kraz to ledo?  
3. Ed twa dibout drwat, drwat kouma poto?  
4. Eski Nou pa finn donn twa gran loner?  
5. Apre gran maler ena gran boner,  
6. Pa manti vouzot, ena gran boner.  
7. Aster ki to lib trap konsantrasion  
8. Dan kontanplasion Senier  Konpasion.  
 
95. Fig 
Onom Senier  Bondie  
Lasours pardon,  
Expresion konpasion.  
1. Par fig, par Zoliv,  
2. par Montagn Sinai  
3. E par nou later beni!  
4. Nou finn kre limanite dapre model anzelik;  
5. Apre Nou finn rezet li dan ran bebet satanik.  
6. Apart detrwa ki finn gard les pri nob ek leker kler, paradi garanti.  
7. Kisannla kapav nouri dout lor Zizman Dernie?  
8. Nou Ziz Siprem, pa Limem nou Bondie?  
 
96. Disan Kaye  
Onom Senier  Bondie  
Laso urs pardon,  
Expresion konpasion.  
1. Proklame onom Senier  Bondie ki finn kre,  
2. Ki finn kr e limanite ar disan kaye.  
3. Proklame partou bonte nou Senier  Bondie  
7 
 4. Ki finn servi so plim pou ekler lespri limanite,  
5. Fer ignorans fonn, kasiet dan fernwar.  
6. Me abba, abba! Dimoun vinn vantar;  
7. So tigit pouvwar fer li vinn fezer.  
8. Eski li pa ko ne Bondie Li Toupwisan?  
9. Kisannla kapav anpes enn krwayan  
10. Fer so lapriyer, sant grander Senier ? 
11. Seki arogan pa konn sime kler,  
12. Pa konn drwatir ki Bon die ansegne.  
13. Get kouma li pe tourn so ledo tret!  
14. Vadire pou li, nou Bondie li bet!  
15. Si li refiz sanz so move manier, nou chom so seve,  
16. So krinier mofinn petri dan pese.  
17. Les li rod sekour ar konplisite.  
18. Nou nou pou apel bann gardien lanfer!  
19. Bliye bann foser! Nou fer nou devwar, al ver nou Senier . 
 
97. (I) Lanwit Gran Dest en 
Onom Senier  Bondie  
Lasours pardon,  
Expresion konpasion.  
1. Nou finn revel tou dan lanwit gran desten.  
2. Ki ete lanwit gran desten?  
3. Li pli for, li p li gran ki mil mwa.  
4. Sa lanwit la ar permision nou Senier  Bondie, Lespri Sen desann,  
ansam ar bann a nz pou akonplir volonte divinn;  
5. Tank lalimier pa leve, silans beni fer lalwa.  
 
97. (II) Lanwit Revelasion  
Onom Senier  Bondie  
Lasours pardon,  
Expresion konpasion.  
1. Nou finn revel tou dan Lanwit Revelasion.  
2. Ki Lanwit la so deklarasion?  
3. Lanwit Reve lasion depas dis zenerasion.  
4. Senier  Bondie donn permision  
Lespri Sen ek anz pou fer parol vinn a xion; 
5. Toutlanwit lape donn nou dire xion. 
 
98. Prev Kler  
Onom Senier  Bondie  
Lasours pardon,  
Expresion konpasion.  
1. Ena seki pa kwar – pourtan zot dimoun d an labib; ena seki ador idol. Toulede group refiz sanze tanki zot 
pa gagn prev kler.  
2. Fale pou zot ki Mesaze Bondie Limem  
3. Vinn dir zot ki bizen  fer. 
4. Anverite tou seki finn gagn konesans finn sanze kan Bondie finn alim lalimier.  
5. Zot finn gagn ens trixion pou vener Bondie ar devosion senser, res fidel dan zot lafwa, fer lapriyer regilier 
e ed dimoun mizer. Samem vre relizion drwatir.  
6. Bann k i refiz sanz manier, dimoun dan labib kouma seki ador idol, zot pou fini dan lanfer parski zotmem 
rebitaz li niver.  
7. Bann ki kwar ek fer zot devwar, zotmem model sistem soler.  
8 
 8. Pou zot Bondie finn rezerv plas dan zarden Edenn aroze par larivier. Bondie kontan zot e zot kontan 
Bondie. Lape ek lazwa garanti parski zot respekte volonte Bondie.  
 
99. Konvilsion  
Onom Senier  Bondie  
Lasours pardon,  
Expresion konpasion.  
1. Kan later tranble, pe gagn kongolo;  
2. Kan later pe rezet so fardo  
3. E dimoun pe dir, “Ki pe arive, zoto?”  
4. Sa zour la li pou rakont so zistwar  
5. Dapre Bondie so pouvwar.  
6. Sa zour la dimoun pou  vini angroup  
pou gout lespwar ek dezespwar:  
7. Seki finn fer bon ki xoz, pou gout so fri;  
8. Seki finn fer move ki xoz, pou pey so pri.  
100. Seval Araze, Fonse  
Onom Senier  Bondie  
Lasours pardon,  
Expresion konpasion.  
1. Get seval araze, fonse;  
2. Zot sabo la sie kras dife  
3. Ler boner zot rant dan kan,  
4. Soulev niaz lapousier epe  
5. Pandan ki ennmi tranble!  
6. Imen tro nimakarram,  
7. Bliye vit kado Bondie,  
8. Nek pans marday pou plen pos.  
9. Eski imen finn bliye, kan bann tom finn devide  
10. Ek leker perdi sh arram,  
11. Ki Bondie Omnisiyan konn nou tou tou nou pese.  
 
101. Katastrof Kraz Tou  
Onom Senier  Bondie  
Lasours pardon,  
Expresion konpasi on. 
1. “Katastrof Kraz Tou.”  
2. To pa konn Katastrof Kraz Tou?  
3. Ki vedir Katastrof Kraz Tou?  
4. Dimoun kouma lay pou fa ne partou;  
5. Montagn defile kouma difil dan labou.  
6. Bann ki zot lavi lour dan balans lazistis  
7. Pou konn boner, lape ek lazwa;  
8. Bann ki leze lor balans lazistis  
9. Pou piktet dan presipis.  
10. E ki ete presipis?  
11. Samem laflam lanfer sa.  
 
102. Plen  Pos Ar Lapeti  
Onom Senier  Bondie  
Lasours pardon,  
Expresion konpasion.  
1. To lespri finn savire par nisa tap plen  
9 
 2. E to finn bliye to prop lafen.  
3. To pou zwenn, monwar!  
4. Pa kwar to pa pou zwenn, vantar!  
5. Si to lespri pa ti angourdi  
6. To ti pou tro uv to lapeti  
dan laflam modi.  
7. Si to'le trouv laverite, get bien.  
8. Lerla to pou konpran, “Dibien pa Lebien.”  
 
103. (I) Amiz ir Letan Pase  
Onom Senier  Bondie  
Lasours pardon,  
Expresion konpasion.  
1. Amizir letan pase  
2. Limanite pe divage  
3. Exepte bann k i tini ferm dan zot lafwa; fer lebien, pa lemal; resers laverite e gid lezot lor sime fidelite.  
 
103. (II) Kan Labrim Leve  
Onom  Senier  Bondie  
Lasours pardon,  
Expresion konpasion.  
1. Kan labrim leve  
2. Limanite perdi sime  
3. Exepte bann ki tini ferm dan zot  lafwa; fer lebien, pa lemal; resers laverite e gid lezot lor sime fidelite.  
 
104. Faner Lapipi  
Onom Senier  Bondie  
Lasours pardon,  
Expresion konpasion.  
1. Gran maler lor twa faner rimer, faner pikan  
2. Ki, gramaten -tanto, pe kont so larzan  
3. E ki kwar lam one donn lavi permanan.  
4. Peyna sime! Zot pou tas dan sodier souf.  
5. E ki ena dan sodier souf?  
6. Dife lanfer alime par Bondie eternel,  
7. Ki rant partou, ki bril partou,  
8. Ki anvlop tou  
9. Dan tornad enfernal.  
 
105. Lelefan  
Onom Senier  Bondie  
Lasours p ardon,  
Expresion konpasion.  
1. To pa'nn trouve ki Bondie fer ar dimoun ki vwayaz lor lelefan so ledo?  
2. Li pa ti vir zot plan anbalao?  
3. Avoy enn larme zwazo  
4. Ki lans lor zot bal seramik,  
5. Fer zot redi kouma siko sek?  
 
106. Tribi Kourryash  
Onom Senie r Bondie  
Lasours pardon,  
Expresion konpasion.  
10 
 1. Parski ar Tribi Kourryash nou finn fer lape  
2. Zot gagn drwa aster vwayaze, liver kouma lete;  
3. Zot gagn drwa dan Kaa 'ba priye Bondie  
4. Ki donn zot manze ek sekirite.  
 
107. Labonte  
Onom Senier  Bondie  
Lasours pardon,  
Expresion konpasion.  
1. Get li d o! Li pa kwar dan lazistis Bondie.  
2. Li repous orfelen ki dimann sarite,  
3. Refiz donn manze dimoun san manze.  
4. Lespri, leker dan brouyar li fer sanblan priye;  
5. Li deklar sen pou anbet lizie  
6. Me li enkap ab ed enn malere.  
 
108. Lasours Labondans  
Onom Senier  Bondie  
Lasours pardon,  
Expresion konpasion.  
1. Me wi, Mwa to Bondie, Mo finn donn twa Lasours Labondans!  
2. Fer sakrifis pou Senier  Bondie e priye So Pwisans.  
3. Pa per! Se to ennmi ki dan pens.  
 
109 (I ) Bann Ki Pa Kwar  
Onom Senier  Bondie  
Lasours pardon,  
Expresion konpasion.  
1. Ekout mwa, twa ki pa kwar!  
2. Mo pa kwar seki to kwar,  
3. Dan mo krwayans to pa krwayan.  
4. Zame mo pou kwar seki twa to kwar,  
5. Dan mo krwayans to pa krwayan.  
6. Mo ena mo krway ans … Twa gard to krway ans. 
 
109. (II) Bann Ki Pa Kwar  
Onom Senier  Bondie  
Lasours pardon,  
Expresion konpasion.  
1. Sal ipokrit, ekout mwa!  
2. Mo pa bes latet kot to bes latet;  
3. To pa pou tande seki mwa mo tande.  
4. Zame mo pou kwar seki twa to kwar;  
5. To  pa pou tande seki mwa mo tande.  
6. Kwar seki to kwar … Mo gard mo lafwa.  
 
 
110. Laviktwar  
Onom Senier  Bondie  
Lasours pardon,  
Expresion konpasion.  
1. Kan lafwa dan Bondie pe triyonfe  
2. E dimoun pe konverti par milie  
11 
 3. Sant grander nou Senier  e dimann Li pardon. Li pou pardonn twa.  
 
111. Abou Lahab  
Onom Senier  Bondie  
Lasours pardon,  
Expresion konpasion.  
1. Abou Lahab ek so pouvwar pa eternel!  
2. So desten tini ar enn lafisel.  
3. Dan dife lanfer so plas ofisiel  
4. E so fam, gran meter choula,  
5. Pou anpanda n ar lakord labaka.  
 
112. Enn Ek Tou  
Onom Senier  Bondie  
Lasours pardon,  
Expresion konpasion.  
1. Mo lafwa dir mwa: Bondie, Li Enn, Li Tou,  
2. Sanparey, Omniprezan,  
3. Eternel, San Koumansman,  
4. Omnisiyan, Toupwisan.  
 
113. Barlizour  
Onom Senier  Bondie  
Lasou rs pardon,  
Expresion konpasion.  
1. Repete: Mo rod s helter ek refiz dan mo Senier  Barlizour.  
2. Li protez mwa kont malang ki polie So kreasion;  
3. Kont marenwar ki pran plas lalimier dan So zarden;  
4. Kont bann lespri malefik ki pe nouri konfizion;  
5. Kont mardayer ki pe plant aswar dan leker lizour.  
 
114. Limanite  
Onom Senier  Bondie  
Lasours pardon,  
Expresion konpasion.  
1. Repete: Bondie, Kreater nou liniver, donn mwa prote xion! 
2. O Senier  Souvren,  
3. Bondie Kreasion, donn mwa prote xion 
4. Kont lespri malse n 
5. Ki ponp mesanste, nouri fos temwen  
6. Dan leker jinn ek leker sitwayen.  
 
36. YA SIN1  
Onom Senier  Bondie  
Lasours pardon,  
Expresion konpasion.  
Ya Sin  
Onom Koran, Parol saz -sakre! To enn parmi bann mesaze  
Lor sime drwatir.  
Sa li revelasion Toupwisan, la sours Konpasion,  
Pou ki to kapav edik enn pep ki dan marenwar  
 
1 Let alfabet misterye  
12 
 Parski zot anset pa ti gagn lalimier. (36:6)  
Kont zot tou, Parol Bondie finn materyalize me zot touzour fer zot teti e zot refiz kwar.  
Nou finn met enn karkan otour zot likou ziska zot manton po u tini zot latet.  
Nou finn plas enn baryer divan zot, enn baryer deryer zot e lor tousa nou finn plas enn vwal. Akoz sa zot pa 
trouv nanye.  
Enn pert -tan dir zot ki bizen fer! Zot refiz konpran parski zot pa ena lafwa.  
Okip zis seki lir Koran e ki vener ek respe Toupwisan, lasours Mizerikord. Li li pou konpran bon mesaz 
pardon ek lamour. (36:11)  
Nou, nou fer lemor reviv,  
Nou gard kont zot a xion, bon ek move,  
Seki zot finn kit deryer.  
Finn ekrir tou dan Gran Liv Kont.  
Rakont zot z istwar sa bann abitan enn lav il ki ti refiz resevwar mesaze Bondie. Zot ti apel de premie mesaze 
'manter'. Nou ti avoy enn trwaziem. Touletrwa ti dir zot: 'Nou nou bann mesaze ki Bondie finn avoye pou 
koz ar zot.'  
Zot ti reponn: 'Zot dimoun parey kouma nou . Bondie pa finn avoy okenn s ignal. Sirman zot touletrwa pe koz 
manti.'  
Trwa mesaze la ti ensiste: 'Nou nou kone ki Bondie finn avoy nou pou donn zot enn mesaz enportan dan 
langaz kler.'  
Bann abitan lavil la ti dir: 'Nou nou kwar ki zot lemal. Si zot pa ri s zot kales, ale, nou pou fin i zot akout ros.'  
Trwa mesaze la ti azoute: 'Zot finn fini rant dan latrap lemal. Plis koz Bondie ar zot, plis zot pans Satan. Akoz 
sa zot pe nwaye dan pese.' (36:19)  
Enn abitan sorti dan lot kote lavil ti galoupe vini pou dir zot: 'Ayo vouzot! Ekout bann mesaze! Zot pa pe 
dimann nanye. Zot pe donn nou mesaz Bondie. Eski nou ena drwa pa vener nou Kreater kan alafen nou tou 
pou retourn kot Li? Eski nou ena drwa priye enn idol. Enn idol peyna okenn pouvwar. Li enn fos divinite. Mo  
kwar dan Senier Bondie. Akoz  sa mo dimann zot ekout mwa.'  
Pli tar ler ti dir li 'To plas dan Paradi', li ti dir: 'Ki bizen fer pou ki dimoun kouma mwa dekouver kouma 
Bondie ti pardonn mwa e ti a xepte mwa dan So Rwayom?' (36:27)  
Grasa li pa ti ena pinision  pou so dimoun. Zis enn ti wa rning e zot ti tom sek.  
Limanite bien bet! Sak fwa enn mesaze vini, zot rezet li.  
Zot pa kone komie zenerasion finn perdi lavi avan zot? Eski zot pa kone ki zour Zizman Dernie zot pou pas 
anzizman divan Mwa? (36:32)  
Pourtan Mo finn donn zot sign ki bizen: ti ena enn teren steril e Nou ti donn li lavi. Grasa Nou, later la pe 
prodwir manze; ena lasours ki aroz later la. Grasa Nou, dimoun pa travay dan vid. Rannman bon. Zot pa pou 
montre okenn rekonesans? (36:35)  
Kreater liniver ek  lavi Li Sakre. Zot pa konn s a? 
Dan leker marenwar Nou finn alim lalimier. Grasa Nou, ena lanwit ek lizour. Si Nou ranvers kreasion, 
marenwar repran pouvwar.  
Soley swiv parkour ki Nou finn deside pou li.  
Sa li travay Toupwisan, KonnTou.  
Lalinn 'si swiv par kour predestine.  
Lalinn, sole y, lanwit, lizour, sakenn swiv larout ki Senier Bondie finn trase pou zot.  
Bizen ankor sign? Mo ti fer Noe ranz enn bato pou fer fas inondasion. Grasa Nou bonte zot lavi finn sov. 
(36:44)  
Kan ti dir zot 'Fer atansion zordi, fer  atansion dime si zot dezir p ardon divinn' zot ti prefer pa tande. Sak fwa 
donn zot enn mesaz kler, zot prefer tourn ledo, ale.  
Kan ti dir zot 'Donn enn parti bann malere seki Bondie finn donn zot' ki zot dir? 'Eski nou ki pou fer seki 
Bondie bizen fer?' Zot kontinie fons dan labou pe se. 
Zot dimande: 'Kan liberasion pou vini, si to pe koz vre?'  
Zot pa kone ki enn sel souf pou chom zot ler zot pe fer zot bakanal e zot pa pou gagn letan okip lezot zafer. 
Ler Tronpet Zizman Dernie pou sone, zot tom pou ouver pou ki zot pas anzizman.  
Zot p ou dir: 'Ayo Bondie! Kifer finn tir nou dan nou repo?' Samem ki Lasours Mizerikord ti promet. Bann 
mesaze ti koz vre. Pou ena enn sel souf e zot tou pou dan dok divan Mwa.  
13 
 Zordi okenn nam pa pou soufer dan vid e rekonpan s pou dapre merit.  
Zordi bann abitan  Paradi pou dan mangann; zot, ansam ar zot partner, pou dan bien e zot pou ena tou seki 
zot bizen. Lavwa Bondie pou dir 'Lape'.  
Bondie pou dir bann ki dan pese: 'Bat karte, zot ki finn swazir sime pese.' (36:59)  
Eh bann zanfan Adan, mo pa ti dir zot pa pri ye Satan? Li ennmi laverite. Zot bizen priye Mwa. Sa ki sime 
laverite.  
Satan finn ris boukou dimoun lor sime perdision. Servi zot lespri!  
Ala lanfer ki ti promet zot. Ala ki arive kan to rezet laverite.  
Zordi Nou pou bou s zot labous; zot lame pou dir tou; zot lipie pou rakont zot mesanste.  
Si Nou anvi, Nou kapav ferm zot lizie. Zot pou lite pou trouv zot sime dan nwar san ki zot reysi.  
Nou kapav paraliz zot si Nou anvi. Zot pou oblize res anplas kot zot ete.  
Kan Nou fer zot vinn bien vie, zot revinn zanfan.  Kan zot pou servi zot lespri? (36:68)  
Mo pa finn fer literatir ar li. Sa pa ti pou neseser.  
Nou finn donn li Konesans Kler dan Koran  
Pou ekler lespri bann vivan  
E pou ki Parol Bondie devir Satan anbalao. (36:70)  
Zot pa finn remarke ki Nou finn kre, pou zo t profi ek benefis, troupo betay? Nou finn aprivwaz zot pou 
transpor ek nouritir; pou donn dile ek enn ta lezot zafer. Kot zot rekonesans ete? (36:73)  
Malgre tousa, zot bliye Bondie e zot al priye idol. Bann idol pe yna okenn pouvwar mem si enn lamas 
dimoun  swiv zot. Pa les zot koze atriste twa: Nou kone ki zot deklare for -for e ki zot oblize kasiet. (36:76)  
Limanite finn bliye ki ar enn atom Nou finn kre li. Aster li deklar fanor. Li envant koze lor Nou me li finn bl iye 
so prop istwar. Ki li dir? 'Kisannla kapav redonn lavi kan lezo finn vinn lapousier?'  
Dir li: 'Kreater lezo la pou redonn li lavi. Li konn tou kreatir ki So kreasion finn anfante.'  
Pa bliye ki se Li ki ti fer dife ar pie ver e ti donn twa sa pou to pro p itilizasion. Eski kreater ki finn kre l iniver 
pa kapav kre dimoun kouma zot? Normal Li kapav! Li Toupwisan, TannTou, KonnTou. (36:81)  
Si Li bizen ki xoz, Li nek bizen dir 'Aster to pou ete!' e ki xoz la pran nesans, vinn realite.  
Nou sant So grander ek So laglwar parski Li tini tou dan So lame. A lafen tou pou retourn ar Li. (36:83)  
 
55. LASOURS MIZERIKORD  
Onom Senier  Bondie  
Lasours pardon,  
Expresion konpasion.  
Limem Lasours Mizerikord!  
Li finn donn nou Koran,  
Li finn kre imen  
E Li finn donn nou laparol. (55:4)  
Soley, lalinn swiv parkour trase;  
Ti pie ek gran pie bes latet par respe;  
Li ti ranz lesiel anekilib parfe  
Pou ki personn pa kas lekilib  
Me tret tou ar zistis e pa trik balans. (55:9)  
Li finn prepar later pou nouri so zanfan:  
Ena fri, grap koko, zepi may  
E fler kouler santi -bon. (55:12)  
Dir mwa aster, ki benedi xion Bondie zot de pou rezete?  
Li finn kre imen ar arzil, vadire porslenn;  
Li finn kre Jinn, lespri envizib, ar dife tranble.  
Dir ki benedi xion Bondie zot de pou rezete? (55:18)  
Li finn fer de lamer zwenn  
San ki dilo melanze.  
Koze! Ki b enedi xion Bondie zot de pou rezete?  
De lamer la donn nou koray, donn nou perl.  
Lekel benedi xion Bondie zot de pou rezete? (55:23)  
14 
 Bondie so bato, Bondie so navir  
Fouy bann vag oter montagn.  
Lekel bened ixion Bondie zot de pou rezete?  
Tou seki lor later enn zour pou fini  
Me Prezans Bondie, nob ek rwayal, kontinie briye.  
Lekel benedi xion Bondie zot de pou rezete? (55:28)  
Liniver antie rod so sekour;  
Li toultan okipe ar problem lezot.  
Lekel benedi xion Bondie zot de pou rezete? (55:30)  
Biento Nou pe okip zot, Ji nn ek imen.  
Lekel benedi xion Bondie zot de pou rezete?  
O diferan lespes Jinn ek imen, si zot anvi sove  
Depi diferan rezion lesiel ek later, seye si zot kapav.  
San permision Bondie peyna sime zot r eysi.  
Lekel benedi xion Bondie zot de pou rezete? (55:34)  
Laflam Lanfer ek metal bouyant pou grenn lor zot  
E pa pou ena personn pou ed zot.  
Lekel benedi xion Bondie zot de pou rezete?  
Lesiel pou kas ande,  
Pou gagn kouler lamor.  
Lekel benedi xion Bondie zot de  pou rezete? (55:38)  
Sa zour la, ni dimoun, ni Jinn pou sibi r enterogatwar  
Lor zot konportman.  
Lekel benedi xion Bondie zot de pou rezete?  
Bann dan pese pa pou kapav kasiet laverite;  
Pou trenn zot par seve ek par lipie.  
Lekel benedi xion Bondie zot de pou re zete? (55:41)  
Samem Lanfer ki bann dan pese dir li fos!  
Zot pou oblize pas ant dife ek dilo bouyant.  
Lekel benedi xion Bondie zot de pou rezete?  
Ena de zarden pou bann ki ena lafwa dan Bondie.  
Lekel benedi xion Bondie zot de pou rezete?  
Toulede plen ar verdir.  
Lekel benedi xion Bondie zot de pou rezete?  
Ena de lasours . 
Lekel benedi xion Bondie zot de pou rezete?  
Pou sak fri ena de varyete.  
Lekel benedi xion Bondie zot de pou rezete?  
Zot alonze lor divan konfortab  
E fri de zarden fasil pou kase.  
Lekel benedi xion Bondie zot de pou rezete?  
Ena partner fidel ek onet.  
Lekel b enedi xion Bondie zot de pou rezete?  
Bann partner zot zoli kouma bizou.  
Lekel benedi xion Bondie zot de pou rezete?  
Eski rekonpans pou bonna xion kapav vinn lemal?  
Lekel benedi xion Bondie zot de pou rezete? (55:61)  
Apart sa de la, ena de lezot zarden.  
Lekel b enedi xion Bondie zot de pou rezete?  
Zot donn lonbraz fre.  
Lekel benedi xion Bondie zot de pou rezete?  
Ladan ena de lasours ki donn dilo fre anabondans.  
Lekel benedi xion Bondie zot de pou  rezete?  
15 
 Ladan ena fri, kalite lor kouler.  
Lekel benedi xion Bondie zot de pou rezete?  
Ladan ena partner ki prop, onet ek fidel.  
Lekel benedi xion Bondie zot de pou rezete?  
Bondie Rwayal ek Nob, So nom li beni! (55:72)  
 
81. BLAKAWT  
Onom Senier  Bondie  
Lasours pardon,  
Expresion konpasion.  
Kan soley tengn;  
Kan zetwal fonn;  
Kan mon tagn plati;  
Kan femel -akous abandone;  
Kan bebet feros marye pike;  
Kan lamer anflame;  
Kan bann nam lager;  
Kan tififi -fek-ne antere vivan;  
Kan Gran Liv Kont finn ouver;  
Kan lesiel grene;  
Kan Dife Lanfer pran partou;  
Kan Paradi koste;  
Lerla sak nam pou kone s eki li merite. (81:14)  
Non! Non! Non!  
Mo fer serman  
Par planet ki monte, desann;  
Par lanwit ki glise, rantre;  
Par barlizour ki anons nesans  
Ki Koran li parol sakre  
Ki Mesaze Nob finn done.  
So pouvwar li gran  
Parski Senier liniver  
Donn li so grander. (81:21 ) 
Pa kwar mesaze li fou!  
Li finn trouv ar so prop lizie  
Arkanz Gabriyel.  
Li pa gard pou li  
Seki Bondie finn donn li.  
Parol sakre pa sorti dan labous Satan.  
Kifer to tike?  
Pran Leson vital pou limanite  
Pou ki to kapav swiv larout lalimier.  
Pou to reysi, Bon die bizen ole ki to reysi;  
Bondie Limem Senier Liniver. (81:29)  
 
FAM DAN KORAN  
ENN TI SELE XION AYAT  
REMERSIMAN:  ASMA BARLAS  
Ena pou dimande ki bizen fer kan enn fam gagn so reg.  
Dir ki sa li enn boubou, enn endispozision. Kan enn madam gagn so reg, pa sey penetre li (li gagn dimal). 
Kan so reg fini, lerla zot kapav viv enn lavi konzigal normal.  
Bondie kontan bann ki repanti kan zot finn fer erer e ki viv enn lavi prop . 
16 
 To fam li to partner dan devlopman e ansam zot kapav fer enn zoli travay dan respe Bondie . Koumsa to sir 
to pou beni. Proklam bon nouvel ar tou bann krwayan. (2:222)  
 
Bondie ti reponn zot lapriyer:  
'Mo pa ignor travay nenport kisannla, ki li zom, ki li f am. 
Zom ek fam egal. (3:195)  
 
O limanite, vener to Bondie ki ti kre twa ar enn senp atom e ar sa mem atom la li ti fer to partner... (4:1)  
 
Bann krwayan, zom kouma fam, zot konplemanter. Zot devlop seki bon e zot konbat lemal. Zot fer lapriyer 
e zot donn s arite. Zot obeir Bondie ek So mesaze... Bondie donn bann vre krwayan zom ek fam enn plas da n 
Paradi. (9:72)  
 
Fam malang zot bon pou zom malang,  
Zom malang zot bon pou fam malang;  
Fam prop zot bon pou zom prop,  
Zom prop zot bon pou fam prop... (24:26)  
 
Zom ek fam Mizilman,  
Zom ek fam krwayan,  
Zom ek fam ki pa ipokrit,  
Zom ek fam senser,  
Zom ek fa m ki ena pasians,  
Zom ek fam ki viv dan imilite,  
Zom ek fam ki fer sarite,  
Zom ek fam ki fer karem,  
Zom ek fam ki res prop dan zot lekor ek zot lespri,  
Zom ek fam ki toultan pans Bondie,  
Pou zot tou Bondie donn pardon, lagras ek enn rekonpans extraordiner.  (33:35)  
 
Li pou admet dan Paradi zom ek fam ki kwar dan Bondie... Li pou pini zom ek fam ipokrit; zom ek fam ki 
ador idol... (48:5 -6) 
 
RETOURN KONTENI/BACK TO CONTENTS  
 
ANSIEN TESTAMA N 
SANTE SALOMON – PLI KANTIK KI KANTIK  
PREMIE SANTE  
FAM  
To lalev kouver mwa ar badou;  
to lamour pli go ute ki diven.  
To prezans ena so prop parfen;  
li sone parey kouma to nom.  
Okenn fam pa kapav reziste.  
Pran mwa net; anou sove ansam;  
Senier, amenn mwa dan to lasam.  
Kan nou de nou ansam nou ere;  
nou soule dan nou lamour profon.  
Pa drol ki tou bann fam konta n twa!  
Fam Zerizalem nou kapav nwar  
me nou bote ki rar fer vantar:  1 
17 
 nwar kouma bann latant dan dezer;  
zoli kouma rido Salomon.  
Pa get kouler lapo, mo k oko;  
saler soley tropik finn bril mwa  
e bann frer ki zalou finn fors mwa  
travay dan karo toutlazourne.  
Mo pa ti kapav okip momem!  
Dir mwa dan ki patiraz lerb ver  
to pou amenn to troupo dime?  
Kot zot pou kasiet soley midi?  
Kifer mwa mo pou bizen rod twa  
parmi troupo ki lezot veye?  
ZOM  
To pa konn kotsa,  
pli zoli ki zoli?  
Nek swiv mo troupo  
pou nouri to kabri  
kot latant bann gardien.  
Eh gate! To exit tou bann zom  
kouma ziman exit etalon  
ki ris saryo Faraon.  
Ala li zoli to seve ki anbras to lazou,  
glis dousman lor to likou kouma bizou.  
Me nou pou fer pou twa enn lasenn  
annor dekore ar larzan.  
FAM  
Mo lerwa ti lor so  divan;  
mo parfen ranpli ler ar douser.  
Mo aman santi bon kouma lansan  
ler so lekor lor mo pwatrinn.  
Li kouma bouke  
dan zarden Tabor.  
ZOM  
Ala to zoli trezor;  
to lizie lalimier briye ar douser.  
FAM  
Ala to galan koko!  
To plen mo desten!  
Nou fer nou lili ar l erb tann;  
soliv nou lakaz ar pie tamaren,  
plafor ar pie sipre.  
 
Mo zis enn fler sovaz  
dan Valedepret.  
ZOM  
Kouma enn fler zonn dan karo lastron,  
mo bienneme li larenn parmi bann fam.  2 
18 
 FAM  
Kouma pie seriz dan karo kanpes  
mo gate pli gayar ki tou bann zom.  
Ala bon la! Asiz dan so lonbraz;  
tanzantan eklat enn fri dan labous.  
Li ti amenn mwa dan so prop banke;  
lev banier Lamour ki flote fe zer; 
redonn mwa lafors ar mang, zanana.  
Mo'nn feb fer lamour!  
Lame gos anba mo latet,  
so lame drwat kares mo lekor.  
Ayo fam Zerizalem!  
Fer promes, fer serman  
lor latet serf ek gazel  
zot pa pou kas nisa!  
DEZIEM SANTE  
FAM  
Mo tann lavwa mo aman  
travers ranze montagn,  
travers kolinn pou vinn zwenn mwa.  
Mo aman li kouma enn gazel,  
enn zenn serf.  
Get li laba kot miray  
pe louk par laf net 
atraver vitray.  
Shuuu! Mo aman pe koz ar mwa.  
ZOM  
Mo gate! Mo lamour!  
Vinn ar mwa.  
Divan fre ek lapli pe kasiet;  
dan karo bann pie fler pe fleri.  
Anou sante!  
Tann pizon roukoule dan zarden;  
goyav mir lor pie pe fann so parfen;  
ler partou pe sarye fri e k fler.  
Mo gate, mo lamour vinn ar mwa;  
pa ler pou kasiet deryer touf banbou.  
Les mo get to figir beni,  
les mo tann to lavwa m azik.  
 
May bann sovsouri  
avan zot fer dega  
dan verze garni.  
FAM  
Mo aman fidel e mwa mo so bienneme.  
Li nouri so troupo kot lerb ta nn 
ziska ki labriz gramaten  
pous marenwar dan kwen.  
Retourne gate! Retourne mo gazel,  
19 
 mo zoli serf lor Montagn Signo.  
 
 Touleswar mo ti pe rev mo bienneme;  
mo ti pe rod li,  
pa ti pe zwenn li.  
Ti rod li partou  
dan sime, dan lenpas.  
Rode mem abba,  
pa ti re ysi zwenn so bout.  
Patrol ti trouv mwa;  
mo ti dimann zot,  
"Zot pa finn trouv mo bienneme?"  
Ler mo ti kit patrol  
ala mo ti trouv li.  
Mo ti may ar li,  
pa les li ale,  
amenn li lakaz mo mama,  
dan lasam kot mo ti ne.  
 
Ayo fam Zerizalem!  
Fer promes, fer serman  
lor latet serf ek gazel  
zot pa pou kas nisa!  
TRWAZIEM SANTE  
FAM  
Ki ete sa ki pe vinn ver nou kouma enn kolonn lafime;  
li santi bon kouma lansan  
ki servi dan legliz?  
Salomon pe vini lor so tronn;  
so larme otour li,  
meyer solda dan lemonn.  
Peyna zot segon dan  servi lepe,  
zot bann veteran experimante.  
Sakenn arme ar so zarm pe vey  
so lerwa kont ennmi;  
Salomon so tron n fer ar dibwa rar;  
bann lipie anvlope ar larzan;  
so garnitir fer ar letof dekore ar difil lor;  
bann kousen fer ar velour rwayal  
ki bann fam Zeriza lem finn tise.  
Fam Izrael vinn get Salomon!  
Lor so latet ena kouronn ki so mama ti poz lor so latet  
zour so maryaz,  
zour so gran lazwa.  
ZOM  
 Ah lamour, kouma to zoli!  
Deryer to vwal, lamour briye dan to lizie.  
To seve sot -sote kouma troupo kabri nwar  
lor Montagn Morn.  
To ledan blan kouma lalenn mouton prop;  
nanye pa manke, tou dan lord.  3 
4 
20 
 To lalev rouz kouma riban;  
zot alert kan to koze.  
To lazou briye deryer to vwal.  
To likou kouma Latour David,  
ron ek lis;  
to kolie kouma enn filwar boukliye.  
To tete koum a de gazel,  
de serf ki pe manz lerb dan karo margrit.  
Les mo res lor to kolinn  
ziska labriz gramaten  
fer marenwar sove.  
Ala to zoli gate!  
Pli zoli ki zoli.  
 
Vinn ar mwa mo zoli doulinn;  
nou desann Montagn Liban  
kot lion ek leopar lasas.  
To lizie, to bote  
finn koken mo leker.  
To lamour pli bon ki diven,  
to parfen pli dou ki tou zepis met ansam.  
Mo koko, t o lalev gagn gou dimiel,  
to lalang pli bon ki dimiel dan dile.  
To lenz sarye parfen to pei.  
 
Mo lamour, mo doulinn,  
li enn zarden sekre,  
enn zarden bare ar miray,  
enn lasours prive;  
dan sa zarden la bann pie grandi bien  
vadire enn verze pie grenad  
ar fri pome.  
Ena plennti menndi, jafrann, kanel, zerof,  
parfen tou kalite.  
Mazanbron, alovera  
anbom latmosfer.  
Lasours rafresi lavi;  
kanal ek rwiso  
sarye dilo monta gn. 
FAM  
Leve, leve, divan lenor!  
Divan lesid soufle lor mo zarden,  
anbom ler ar pafen.  
Mo bienn eme pe vini  
pou manz delis dan so zarden.  
ZOM  
 Mo finn rant dan mo zarden,  
O lamour, O doulinn!  
Mo pe ramas zepis ek parfen;  
mo pe manz dimiel ek pendimiel;  
mo pe bwar diven ek dile.  5 
21 
 FAM  
O bienneme!  
Pa per manze! Pa per bwar!  
Pa per soule ar lamour!  
KATRIYEM SANTE  
FAM  
Malgre mo ti pe dormi  
mo leker ti eveye.  
Mo lamour ti tap laport.  
ZOM  
Ouver laport mo gate!  
Mo koko, mo ti sat, ouver laport!  
Mo latet tranpe ar l aroze;  
mo seve tranpe ar laseren.  
FAM  
Mo'nn fini tir mo lenz!  
Kifer to'le mo reabiy e? 
Mo'nn fini lav mo lipie!  
Kifer to'le mo resal li?  
 
Mo aman ti poz so lame lor laport;  
mo leker ti plen ar lazwa parski li ti akote.  
Mo ti pare pou les li rantre.  
Mo ti pa rfim mo lame -lipie;  
mo ti tourn pwagne laport;  
laport ti ouver.  
Abba! Pa ti ena per sonn.  
Mo ti kriye li, me  
personn pa ti reponn.  
 
Lor sime, patrol lapolis ti soupsonn mwa;  
zot ti malmenn mwa;  
gard ti desir mo manto.  
O fam Zerizalem!  
Kan zot zwenn mo bienn eme,  
promet mwa zot pou dir li  
mo lamour fer mwa vinn feb.  
BANN FAM  
Fam pli zoli ki zoli,  
eski to galan pli galan ki lezot?  
Kifer nou bizen promet twa?  
Ki extra ar li?  
FAM  
Mo bienneme li zoli, li for;  
limem Enn Lor Mil.  
So lapo bronze ek lis;  
so seve kotle  
22 
 nwar lagren longann.  
So lizie kouma de kolonb  
dan enn basen kler;  
so lazou zoli kouma enn zarden zepis.  
So lalev kouma petal fler  
tranpe dan parfen.  
So lame bien elegan;  
ledwa garni ar bag diaman;  
so lekor kouma stati an -ivwar  
dekore ar pier presiez;  
so lazam taye dan marb  
proteze ar soket lor.  
Li gran, frengan  
kouma Piterbot.  
So labous bon pou anbrase;  
so nam mazik.  
O fam Zerizalem  
ala portre mo bienneme!  
BANN FAM  
 Fam pli zoli ki zoli,  
dan ki sime li finn ale?  
Dir ki sime li ti pran  
pou nou al rod li.  
FAM  
Mo bienneme finn retourn dan so zarden  
kot katrepis ek zasme n pouse.  
Li pe vey so troupo dan patiraz  
e anmemtan ramas enn bouke fler.  
Li net pou mwa kouma mo net pou li.  
Li travay dan zarden fler.  
SENKIEM SANTE  
ZOM  
Mo koko, to zoli kouma Zerizalem,  
zoli kouma lavil Tirza,  
mirak dan zoli.  
Aret fixe mwa!  
To lizie koulout mwa anplas;  
to seve sot -sote kouma troupo kabri nwar  
lor Montagn Morn.  
To ledan blan kouma lalenn mouton prop;  
nanye pa manke, tou dan lord.  
To lazou briye deryer to vwal.  
Les Lerwa pran swasant larenn,  
katroven metres, otan fam ki li ole!  
Mwa mo kontan enn sel fam  
ki zoli kouma enn kolonb.  
Li tifi inik,  
zanfan prefere so mama.  
Tou bann fam admir so bote;  
larenn kouma kourtizann  6 
23 
 oblize dir limem meyer.  
 
Zot konn enn regar kouma barlizour?  
Regar mo koko li zoli ek briyan kouma soley ek lalinn.  
Mo'nn travers karo zamann ziska dan vale;  
mo'nn trouv nouvo bourzon, nouvo fler  
lor pie mang, le xi, longann.  
Get kouma mo pe tranble!  
Mo pe rod lamour  
kouma gladiater rod lager.  
BANN FAM  
Danse, danse z oli tifi!  
Les nou get twa fer pirouet!  
FAM  
Kifer zot ole get mwa danse  
parmi etranze?  
ZOM  
 Ala to zoli gate!  
Ala to lipie zoli dan to zoli sandalet!  
Kontour to lazam se sedev enn artis.  
E laba ena enn koup  
toultan ranpli ar diven aranze ar zepis.  
Ena osi  enn zepi dible  
antoure ar fler parfime.  
To pwatrinn kouma de serf, de gazel;  
To likou kouma enn latour  
fabrike ar ivwar pir;  
To lizie kouma de basen  
ranpli ar dilo beni;  
to nene kouma latour  
ki protez nou kapital;  
to latet frengan kouma Montagn Pous;  
To seve trese briye kouma saten;  
li kapav may le ker lerwa.  
 
To enn bote mo gate;  
to lamour li siblim;  
to elegan kouma enn palmie;  
to tete kouma enn grap tam.  
Les mo mont lor pie pou kas to tam mir!  
To tete kouma enn grap rezen mir;  
to alenn parfime kouma pom m ir; 
to labous kouma diven rar.  
FAM  
Be koko, bwar mo diven;  
plen to labous deborde.  
Mo lavi li pou mo bienneme;  
li anvi mwa.  
Vini gate! Anou al pas lanwit  7 
24 
 dan vilaz.  
Gramaten boner, nou leve pou get  
bann plant ek pie ouver zot nam ar lizour;  
get grenad pome  ar kouler -douser.  
Lerla mo pou donn t wa tou.  
To pou kapav santi parfen fri lamour mazik;  
santi bann fri ki pouse pre kot lafnet.  
Koko, mo finn rezerv pou twa  
delis yer ek nisa dime.  
 
 Kifer to pa ti ne kouma mo frer  
ki ti tet dile mo mama.  
Lerla kan mo zwenn twa lor sime  
e ki mo anbras twa  
personn pa ti pou trouv drol.  
Mo ti pou amenn twa lakaz  
e to ti pou montre mwa lamour.  
Mo ti pou donn twa diven aranze ar zepis,  
zi grenad pome.  
 
To lame gos anba mo latet;  
to lame drwat kares mwa.  
 
Ayo fam Zerizalem!  
Fer promes, fer serman  
zot pa pou kas nisa!  
SIZIEM SANTE  
BANN FAM  
Kisannla sa pe vini dan dezer,  
bradsou ar so bienneme?  
FAM  
Anba pie mang mo ti lev twa  
dan landrwa kot to ti ne.  
Gard plas dan to leker zis pou mo lamour;  
apart mwa, pa pran personn dan to l ebra.  
Lamour rim ar lamor;  
pasion li for kouma lamor:  
li anflame e brile kouma laflam ravazer.  
Dilo vinn enpwisan;  
mem inondasion kile.  
Si kikenn kwar li kapav aste lamour  
ar so lamone  
limem pli gran zokris.  
BANN FRER FAM LA  
Nou ena enn zenn ti -ser; 
so pwa trinn pa bien devlope.  
Ki nou pou fer ler enn pwenter  
vinn fer letour?  
Si nou ser li enn miray  
nou va konstrir enn latour arzante;  8 
25 
 si li laport lantouraz  
nou pou met lam dibwa tek.  
FAM  
Mo enn miray  
e mo pwatrinn zot de latour.  
Mo bienneme kone ki li donn m wa 
satisfa xion ek lape.  
ZOM  
Salomon ena enn karo rezen;  
enn ta meteye okip prodi xion. 
Sakenn gagn so bout, sakenn gagn li bonn.  
Mwa mo plis ere:  
Mo'ena mo prop karo.  
 
Dir mwa to kontan mwa, mo gate!  
Mo kamwad pa'le kwar nou lamour.  
FAM  
O bienneme vinn dan mo lebra!  
Mo gazel, mo zenn serf,  
amenn parfen zepis  
ki pous dan montagn.  
 
03.09.2011  
RETOURN KONTENI/BACK TO CONTENTS  
DETRWA PAZ  OUPANISHAD  
Tex sours 1: THE TEN PRINCIPAL UPANISHADS, translated by Shree Purohit Sw ami and W.B. Yeats; Rupa 
Publications, India, 2011;  
Tex sours 2: THE UPAN ISHADS, Breath Of The Eternal, translated by Swami Prabhavananda and Frederick 
Manchester; Vedanta Press, Hollywood, California, 1975.  
 
BONDIE  - ISHA  
Tou seki nou trouve ranpli ar Bondie,  
Tou seki nou pa trouve ranpli ar Bondie,  
Tou seki ekziste sorti ar Bondie:  
Tou sorti ar Bondie me Bondie zame sanze.  
OM ... Shannti -Shannti -Shannti.  
Sannla li parfe. Lotla li parfe. Parfe donn parfe. Tir parfe dan parfe, res parfe.  
Fer ki lape, lape ek ankor lape ekziste partou.  
Tou kreatir vivan zot ranpli ar Bondie. Pa r evandik nanye; apresie, pa rod pran pou twa seki pou Li.  
Lerla to pou viv san banane pou fer seki to bizen fer. Peyna lot sime pou anpes bann explwa kol lor to 
lekzistans parski to tro fier to lavi imen.  
Seki rezet Bondie, kan zot mor, zot pou rene dan enn  lekzistans san Bondie; zot pou aveg ek anvlope dan 
marenwar epe.  
Bondie li inik. San bouze li bouz pli vit ki lespri. Nou bann sans lok -loke me Bondie avanse atoutvites. San 
bouze li depas tou seki dan lekours. Se souf Bondie ki donn lavi tou kiksoz.  
San bouze li deplase; plis li lwen, plis li pre; li andan tou, andeor tou.  
Enn zafer sir: enn dimoun ki kone ki dan li ena tou kreatir e ki li dan tou kreatir, sa dimoun la pou toultan 
dan lazwa.  
26 
 Kimanier enn dimoun saz ki konpran ki tou lavi konek te e ki trou v tou kreatir dan so prop limem, kapav 
perdi so lekilib, perdi serenite e perdi so sourir?  
Bondie Li partou, san lekor, san form, antie, san tas, saz, omnisiyan, eblouisan, otonom, pli for ki tou; dan 
deroulman lekzistans, Li deside ki rol sak peryod pou z we. 
Met to lafwa dan konesans natirel e to pou maye -tonbe akoz marenwar aveg; met to lafwa dan konesans 
sirnatirel e to pou maye -tonbe akoz marenwar pli profon ki profon.  
Konesans natirel prodwir enn kalite rezilta; konesans sirnatirel prod wir enn lot kali te rezilta. Bann gran saz 
finn explik nou tousa ar boukou klarte.  
Seki kapav fer diferans ant konesans natirel ek konesans sirnatirel pou travers danze ansekirite si zot servi 
konesans natirel; si zot servi konesans sirnatirel zot pou al bo ukou pli lwen e vinn imortel.  
Met to lafwa dan zerm lanatir e to pou maye -tonbe akoz marenwar aveg; met to lafwa dan bann expresion 
lanatir e to pou maye -tonbe akoz marenwar pli profon ki profon.  
Seki kapav fer diferans ant zerm lanatir ek bann expresion l anatir pou trave rs danze ansekirite si zot servi 
zerm lanatir; si zot servi bann expresion lanatir zot pou al boukou pli lwen e vinn imortel.  
Zot finn met enn bouson an lor dan lagoul boutey. Tir li Bondie e liber realite. Mo anvi trouv tousa.  
Protekter, Sa zes Personifie, Pouvwar ki kontrol tou, Lasours lavi, Lafors ki tini tou, pa gaspiy lalimier; ramas 
lalimier; les mo get lekor beni – Bondie Toupwisan. Mwa mo Li.  
Lavi fizione dan tou -ekzistan, dan eternel; lekor vinn lasann. Tansion! Medit lor Lespri Eter nel; rapel lepas e. 
Tansion! Rapel lepase; rapel, Tansion! rapel.  
Lalimier sakre! Ekler nou karo pou permet nou rekolte seki nou finn seme. Ou kone seki nou finn fer. Pa 
vre? Pa les nou tom dan sime traver. Azenou nou priye, priye, priye.  
 
KISANNLA DIRIZE? - KENA  
Lafors de ryer sak aktivite dan lanatir e dan sak imen se lafors Bondie. Kan nou finn vremem konpran sa 
laverite la, lerla nou vinn imortel.  
Fer ki serenite kontrol mo lekor,  
Mo laparol, mo respirasion, mo lizie, mo zorey;  
Fer ki mo bann sans res efi kas ek for,  
Fer ki Bondie gid mwa.  
Fer ki zame mo rezet Bondie ni Bondie rezet mwa.  
Mwa ar Li, Li ar mwa, fer ki nou res ansam toultan.  
Fer ki laverite beni Oupanishad gid mwa,  
Mwa ki enn fidel Bondie.  
OM ... Shannti -Shannti -Shannti.  
Laparol, lizie, zorey,  lame -lipie, lav i, lenerzi, vinn ed mwa. Sa bann liv la zot lor Lespri Bondie. Ni mo pou 
rezet Lespri, ni Lespri pou rezet mwa. Fer ki mo rant ankominion, anfizion ar Lespri. Kan mo vinn enn ar 
Lespri fer ki bann lalwa ki sa bann liv la ansegne viv dan mwa ; fer ki bann la lwa la res vivan.  
Etidian ki anvi konn laverite ti dimande: “Ki finn dir mo lespri rod laverite? Ki finn fer mo lavi koumanse? Ki 
fer mo lalang bate? Ki Bondie finn ouver mo lizie ek mo zorey?”  
So gourou ti reponn: “Li viv dan tou seki viva n, servi zorey p ou tande, servi lespri pou panse, servi lalang 
pou koze, servi lizie pou trouve. Enn dimoun saz li pa akros ar nanye, li kapav sorti andeor bann sans e 
koumsa li vinn imortel.  
“Lizie, lalang pa kapav koste ar li; lespri nepli kone; kan pa k one nou pa kapav  satisfer lespri resers. Li 
andeor seki kone, seki pa kone. Nou konn sa parski bann saz ti donn nou konesans ki zotmem ti aprann ar 
dimoun avan zot.  
“Seki fer lalang koze me pa bizen lalang pou explike, Limem Lespri; Li pa bizen zorey pou organiz lemonn.  
“Seki fer lespri panse me pa bizen lespri pou panse, Limem Lespri; Li pa bizen zorey pou organiz lemonn.  
“Seki fer lizie trouve me pa bizen lizie pou trouve, Limem Lespri; Li pa bizen zorey pou organiz lemonn.  
“Seki fer zorey tande me p a bizen zorey pou tan de, Limem Lespri; Li pa bizen zorey pou organiz lemonn.  
“Seki donn lavi pou viv me pa bizen lavi pou viv, Limem Lespri; Li pa bizen zorey pou organiz lemonn.”  
“Si to kwar to bien kone, to konn bien tigit. Si to kwar ki to konesans sort i dan zefor to prop l espri ousa 
lanatir, rekoumans aprann.”  
Etesian ti dir: “Mo pa kwar mo bien kone, mo pa dir mo kone ni mo dir mo pa kone.”  
27 
 Gourou ti reponn: “Sa dimoun ki kwar li kone, anfet li pa konn nanye; me seki pa fer vantar, li li kone.  
“Seki di r ki pa kapav konn Le spri anfet li li kone; seki kwar li kone anfet pa konn nanye. Bann ki pa kone 
panse ki Lespri li dan domenn konesans; bann saz kone ki Lespri Li andeor domenn konesans.  
“Se revelasion ki fer nou konn lekzistans Lespri. Li tras sime lib erte; li donn pouvwar . Revelasion li laviktwar 
lor lamor.  
“Dimoun ki dekouver Lespri, dekouver Laverite. Si li pa reysi, li desann dan lemonn kreatir enferyer. Seki 
kapav trouv mem Lespri dan tou kreatir, pa akros ar nanye, sa dimoun la rant dan lemonn imo rtel.”  
Enn fwa Lespri  ti fer enn plan pou ki bann divinite gagn enn gran laviktwar. Akoz sa bann divinite ti vinn 
vantar. Lespri ti organiz zot laviktwar me zot ti kwar ki zot ti gagne par zot prop lafors.  
Lespri ti obzerv zot vantardiz e li ti fer so apar ision. Bann divinite la ti perplex; zot dimande: “Ki sa Personaz 
misterye?”  
Zot ti dir Dife: “Dife, al get enn kou ki sa Personaz misterye la ete.”  
Dife ti koste ar Lespri ki ti dimann li ki li ti bizen. Dife ti koze: “Momem Dife; tou kreatir konn mwa.”  
Lespri ti dimann li: “K i to kapav fer?” Dife ti reponn: “Mo kapav bril tou seki ekziste.”  
“Bril sa!” Lespri ti poz enn lapay anba. Dife ti plonz lor lapay me li ti enkapab bril li. Lerla, lor vites li ti al 
zwenn lezot; li ti oblize axepte ki idantite Person az misterye ti res en koni.  
Lerla bann divinite ti dimann Divan al sey mem zafer.  
Divan ti koste ar Lespri ki ti dimann li ki li ti bizen. Divan ti koze: “Momem Divan. Liniver konn mwa kouma 
Rwadezer.  
Lespri ti dimann li: “Ki to kapav fer?” Divan reponn: “K an mo soufle, tou kik soz voltize; peyna sape.”  
“Fer sa voltize!” Lespri ti poz enn lapay anba. Divan ti plonz lor lapay ki ti bouz fix. Lerla, lor vites li ti al 
zwenn lezot; li ti oblize axepte ki idantite Personaz misterye ti res enkoni.  
Lerla bann divin ite ti al get Lalimie r e ti dimann li al dekouver idantite Personaz misterye. Lalimier ti fons ver 
Lespri me Lespri enn sel kou ti disparet.  
Lerla dan lesiel ti ena aparision enn bote tifi. Limem Dees Sazes, tifi Imalaya kouver ar lanez. Lalimier ti al 
get li pou kone kisannla  Personaz misterye.  
Dees la ti dir: “O Lespri, ar ou prop Lespri, ou finn ariv pli lao ki lao. Mo salie grander ou Lespri.” Lerla 
Lalimier realize ki Personaz misterye Limem Lespri.  
Ala kimanier trwa divinite – Dife, Divan ek Lalimier – ti gagn zot gran po uvwar. Zot ti reysi koste ar Lespri e 
zot ti premie pou apel Personaz misterye Lespri.  
Samem moral nou zistwar. Dan zekler, dan lalimier enn lizie, tou lalimier apartenir pou Lespri.  
Pouvwar lespri kan li rapel ek li anvi, kan li refle si, reflesi, reflesi,  li apartenir pou Lespri. Donk, les lespri 
medit lor Lespri.  
Lespri se seki bon dan tou. Nou bizen vener li kouma Bon. Seki kone ki Lespri ek Bon zot mem zafer gagn 
senpati tou dimoun.  
To ti dimann mwa ki ete konesans spiritiel e mo fi nn explik twa.  
Lavi s enp, kontrol lor lekzistans ek meditasion zot baz sa konesans la. So lakaz li dan bann veda; laverite se 
so legliz.  
Seki konn sa pou kapav konbat lemal e rant dan Rwayom Bondie; wi, zwir serenite dan Rwayom Bondie 
beni.  
OM ... Shannti -Shannti -Shannti.  
 
VEDA KATHA  
Pou vinn imortel, nou bizen pirifie nou leker, nou bizen medite, nou bizen konsian konpatibilite ant nou nam 
ek Bondie. Ena imortalite kan nou ankominion ar Bondie.  
OM ...  
Bondie protez nou,  
Bondie gid nou,  
Donn nou kou raz ek lafors,  
Ed nou pou kon pran seki misterye.  
Donn nou lamour ek armoni.  
OM ... Shannti -Shannti -Shannti.  
28 
 Bondie, protez nou de; fotespere Ou satisfe ar nou de. Donn nou kouraz pou lite ansam; ekler nou lespri; 
anpes laenn rant dan nou leker; fer ki lape  regne.  
Vajasravas ti partaz so dibien pou gagn faver Bondie. Sa garson ti apel Nachiketas. Pandan ki distribision ti 
pe deroule, garson la, malgre ki li ti zenn, ti pe panse: “Pa sir li pou gagn seki li pe rode; so bann vas pa 
kapav ni manze, ni bwar, ni met ba, ni donn dile.” Li ti al get so papa pou dimann li: “Papa, eski to finn donn 
mwa kikenn?” Kouma papa la pa ti reponn, li ti poz mem kestion plizier fwa ziska ki so papa ti reponn. “Mo 
finn donn twa lamor.”  
Nachiketas ti reflesi: “Mor zordi, mor dime  pa fer gran differans. Me mo  ti’a kontan kone ki pou arive si 
Lamor pran mwa deswit.”  
Vajasravas ti bien anvi retir seki li ti dir me Nachiketas ti dir li: “Pans bann ki finn ale e bann ki pou vini. Zot 
parol done li sakre. Nou mor nou rene parey kouma le rb ki repouse.”  
Lerla Nachike tas ti al dan lafore pou zwenn Lamor. Kouma lamor pa ti la, li ti desid pou medite ziska ki 
Lamor vini. Ler Lamor ti retourn kot li so serviter ti dir li: “Senier, kan enn sadou rant dan enn lakaz li 
koumadir Dife finn rantre. Enn saz kone ki bizen rafresi  li. Senier donn li enn gilas dilo. Si enn sadou rant dan 
lakaz enn enbesil ki refiz li ospitalite, so lafami, so lavi piblik ek prive, so anbision ek repitasion, so dibien, so 
lespwar, so bann alyans pou gagn enn sal kou.”  
Akoz sa, Lamor ti koz ar Nachike tas poliman: “Bizen respekte enn viziter; to finn pas trwa zour dan mo lakaz 
san manze, san bwar. Mo salie twa O Sadou. Aksepte ki mo donn twa trwa kado. Sa pou fer mwa plezir.”  
Nachiketas ti reponn: “Fer ki mo papa ek mwa nou rekonsilie. Koumsa li pou ere ; li pa pou gard mwa dan 
leker e li pou ouver so lebra pou akeyir mwa. Mo premie kado.”  
Lamor ti dir li: “Mo pou fer seki neseser pou ki to papa akeyir twa. Lerla li pou gagn lape enteryer; li pou 
dormi bien aswar; li pou bliye  so rankinn e li pou kontan t wa kouma avan.”  
Lerla Nachiketas ti dir li: “Dan rwayom Bondie lafreyer pa ekziste; akoz to pa laba, personn pa per vieyes; 
dimoun pa gagn fen, swaf ousa sagren.  
“Lamor, to kone ki Dife montre sime paradi. Montre mwa sa Dife la . Mo lafwa pa rise -pouse. Don n mwa sa 
Dife la. Mo deziem kado.”  
Lerla Lamor ti koze: “Ekout mo explikasion. Fer sakrifis Dife; fer tou servis ki neseser; pa bliye okenn ritiel.”  
Nachiketas ti repet tou bann enstriksion. Sa ti fer lamor kontan. Li dir Nachi ketas: “Parski to enn bon zel ev, 
mo pou donn twa enn bonis; dorenavan, sa sakrifis la pou apel kouma twa. Sakrifis Nachiketas.  
“Kont tou mayon dan Gran Lasenn; vener trwa Dife: konesans, meditasion ek pratik; vener trwa prosede: 
evidans, inferans ek expery ans; vener trwa devwar: letid , konsantrasion ek renonsiasion; konpran ki Lespri 
Limem lasours tou kiksoz; resers Lespri samem plis enportan; resers lape eternel; transand ek sirmont 
nesans ek lamor.  
“Kan enn dimoun konn so vre natir, kan li konsian ekzistans Lespri Iniversel, sa de ko nesans la marye pike e 
alim trwa Dife; fer sakrifis neseser. Apre tousa, sa dimoun la, malgre ki li touzour lor later, li kas pouvwar 
lamor e san restriksion li mont dan lesiel.  
“Dime ki sarye nou, amenn nou dan lesiel, samem to deziem kado, Nachiketas e l i pou port to nom. Aster 
sarye to trwaziem kado.”  
Nachiketas ti koze: “Ena ki dir ki kan nou mor nou kontinie ekziste; ena lezot ki kont sa lide la. Ekler mo 
lespri. Mo trwaziem kado.”  
Lamor reponn: “Bann divinite finn d eza diskit sa. Enn size profon ek di fisil! Swazir enn lot kado Nachiketas. 
Pa obliz mwa explik sa. Pa bon fer sa.”  
Nachiketas ti azoute: “Lamor, ou dir ki bann divinite ti diskit li; ki li enn size profon ek difisil. Donn mwa ou 
prop explikasion. Peyna kad o pli for ki sa.”  
Lamor ti reponn: “ Dimann zanfan, tizanfan ki viv lontan; dimann zanimo, lor; dimann enn rwayom. Nenport 
kwa exepte sa. Nenport kwa ki donn zwisans me pa sa. Pa dimann mwa ki arive apre lamor.”  
Nachiketas kontinie: “Tou seki ou pe propoze zot mortel. Zordi zot la, dime non. Gard tou seki ou pe propoz 
mwa. Larises materyel li efemer. Mo’le ou dir mwa ki ena apre lamor. Mo  pa’le lot kado.  
“Mo ena sans pou kone ki arive apre lamor. Pa dir mwa ena posibilite zwisans lor zwisans. Mo pa enterese.  
Ki arive apre lamor? Mo pa anvi nan ye apart sa konesans la.”  
Lamor ti koze: “Seki bon enn zafer; seki nisa enn lot zafer; toulede diriz nou nam. Dimoun ki swiv seki bon 
zot lavi beni; seki swiv nisa zot tonbe. Nou tou nou fer fas toulede. Lespri dimoun sa z amenn li ver bon; 
lekor bachara ne k rod nisa.  
29 
 Nachiketas! Apre ki to finn ekzaminn nisa, to finn rezet li; to finn vir to ledo ar tourbiyon ki ris nou ver 
destriksion. Ena de sime: enn apel ignorans; lotla apel sazes. Ler to finn reziste atraksion nisa, atraksion 
zwisans, to finn pran sime  sazes. Bachara fer vantar ar so konesans. Anverite li ignoran me fezer; li enn aveg 
ki diriz aveg. Li pou fini dan ganndol.  
“Enn toutouk voras lamone pa get pli divan ki so nene. “Peyna lot ki sa” li kontan kriye. Akoz so lizie pa 
trouv kler e so lespri b ouse li pou kontinie mor, rene, remor ek rerene ...  
“Ena ki zame pa finn tann koze Bondie; ena ki finn tande me zot enkapab konpran parski zot viv dan 
marenwar. Zame zot pa pou trouv Bondie. Seki trouv Li, li extra; seki  etidie pou dekouver Li, li enteliza n; 
seki erit sazes Bondie atraver so bon gourou, li beni.  
“Dimoun ordiner pa kapav konn Li parski zot lespri maye dan dispit ek kontrovers; kan dimoun extra zot 
koze, dispit ek kontrovers fonn kouma glason dan soley. Par ski Bondie Li spesial, Li sap dan no u lespri, trik 
nou limazinasion me Li prezan dan lespri dimoun extra ek spesial.  
“Mo Prefere, pa kwar lozik pou tras to sime ver Bondie. Entwision ek sazes neseser pou permet nou nam 
trouv Bondie. To lizie perspikas pe r od laverite, pe rezet ilizion. Si se lman tou mo bann zelev ti kouma twa!  
“Pa kapav trouv Bondie Eternel atraver plezir efemer; bizen rod Dife partou kot li ete e lerla nou kapav 
trouv Bondie Eternel.  
“Nachiketas, ti ena posibilite satisfer tou to bann dezi r; posibilite pou to konkerir lemonn ; posibilite ki 
lafreyer zame koste ar twa, ki to zwir tou plezir, tou pouvwar. Me mo zenn brav saz to finn swazir pou pran 
sime ki amenn nou ver Bondie.  
“Enn saz li medite lor pouvwar Bondie e li konsantre so lespri lor  Bondie. Lerla li dekouver Bondie da n 
lantre kavern, answit dan profon kavern; sa li difisil pou imazine parski li transand ek sirmont lazwa ek 
lapenn. Sa saz la ki swiv lansengnman so gourou e konpran bien, li kapav konn diferans ant lanatir ek 
Bondie; li  kapav al ziska lasours konesans; li  kapav monte ziska ki li rant dan liniver lazwa pou viv dan lazwa 
pou touzour. Nachiketas, laport liniver lazwa ouver pou twa.”  
Nachiketas ti dimande: “Ki ena pli profon ki bon ek move, ki koz ek efe, ki pase ek fitir?”  
Lamor ti reponn: “Ena enn mo ki bann  Veda selebre, osterite proklame ek sakre propoze. Sa mo la se OM. 
Sa mo la se Lespri eternel; si nou konn li nou pou gagn liberasion. Samem baz final e seki dekouver li pou 
vinn enn sen parmi bann sen.  
“Bondie konn tou;  Li peyna ni koumansman ni lafen; Li  pa rezilta okenn koz; Li eternel, otonom, enperisab e 
pli ansien ki ansien. Mem si detrir lekor Li pa pou mor. Seki panse ki Li touye e ki kapav touy Li, zot bann 
ignoran. Li pa touye e pa kapav touy Li. Bondie Li pli t ipti ki pli tipti, pli gran ki pli g ran; Li viv dan tou leker; 
kan bann sans dormi e dezir disparet, lerla nou dekouver Li. Apre sa nou transand ek sirmont sagren. Kan Li 
asize , li partou; kan li dormi , li foul aktif. Apart mwa, Lamor, personn pa kapav kon pran ki Bondie Li 
transand ek sirmon t lazwa ek lapenn. Li andeor tousa. Seki konn Li kone ki Li san lekor parmi seki ena lekor; 
Li san sanzman dan sanzman; Li prezan partou dan labsans.  
“Pa kapav konn Li dan konferans, dan analiz detay, dan letid mem si le tid la bien profon. Li vinn ver nou dan 
form ki nou kone.  
“Bann dan pese pa kapav konsantre, pa kapav res anplas; zot pa konn lape. Kouma zot pou trouv li mem si 
zot finn aprann boukou?  
Bann pret ek solda zot so nouritir; Lamor samem so zepis masala. Enn d imoun ordiner zame pou konn Li 
ousa zwenn Li.  
“Enn nam endividiel annarmoni ar Bondie kouma de kontrer annekilib – lalimier ek lonbraz – pou konn bote 
aksion mem si li finn transand ek sirmont plezir ek douler. Tou bann ki konn Bondie konn seki mo pe dir 
mem si zot zis okip zot fami ousa viv  kouma sadou.  
“Dimoun kapav fer Dife la anflame; mem zafer pou Lespri ki enn pon pou seki finn fer sakrifis Nachiketas, ki 
enn gid pou nou transand ek sirmont lafreyer. Bondie vwayaz dan nou lekor e nou entelizans tini r enn avek 
determinasion. Nou bann san s zot kouma seval ki ris nou karos, seki nou dezire samem sime ki nou swiv. 
Kan Bondie, Sipernam, finn fizionn ar nou lekor, nou lespri ek nou sans se Li (Bondie) ki ere.  
“Kan enn dimoun li enstab e enkapab kontrol so le spri, lerla so sans vinn kouma seval  fou. Me si enn 
dimoun li stab e li kontrol so lespri, lerla so bann sans vinn seval obeisan. Seki enpir, konn zis so prop 
volonte e pa konn stabilite, li pou rat sime e li pou mor, rene, remor ek rerene ets. Seki ena ko ntrol lor 
limem, seki stab, seki pa polie li al dan bon direksion ziska liberasion konplet. Lerla li aret rene. Seki apel 
entelizans ek entwision pou gid renn so lespri, li pou ariv liberasion e li pou vinn enn ar Enn. Pli for ki bann 
30 
 sans ena seki nou dez ir; pli for ki dezir ena lespri; pli  for ki lespri ena entelizans ek entwision; pli for ki sa 
ena kreasion; pli for ki kreasion ena zerm envizib tou kiksoz; pli for ki sa ena Bondie. Samem nou terminis. 
Peyna pli for ki Bondie.”  
“Bondie pa bat So tanbour, Li viv ansekre dan tou dimoun me ent elizans ek entwision enn sadou trouv li. 
Dan ka enn dimoun saz, lespri ranplas laparol; entelizans ek entwision ranplas lespri; kreasion ranplas 
entelizans ek entwision; Bondie ranplas kreasion. Lerla dimoun saz la gagn so liberasion e li vinn enn ar Enn. 
Leve! Leve! Aprann sazes kot lipie gourou. Sime la li dir; sime la li long. Sime liberasion li kouma enn razwar 
fite. Bizen konn servi.  
“Seki konn tapaz silansie, loder san loder, gou san gou, obze pa kapav trape, form s an form, lavi san lamor, 
ekzistans s irnatirel san lamor, san dat limit; ekzistans san koumansman ek san lafen; realite ki pa sanze, ki 
bouz fix; sa dimoun la li pou sap dan lagel lamor.”  
Bann ki tande, konpran ek aprann konversasion ant Lamor ek Nachiketas , zot pou gagn benediksion bann 
sado u ek swami. Bann ki kone ek kapav sant sante devosion dan lasanble zour laviverser bann gran dimoun, 
zot pou konn boukou, boukou, boukou boner; boner san limit.  
Lamor ti dir: “Bondie finn fer nou bann sans ek nou reflexion get andeor noumem ver lexteryer. Akoz 
samem zame nou get nou prop noumem profon; nou get andeor nou prop noumem, zame andan. Me 
tanzantan enn nam arme ar kouraz ki pe explor posibilite imortalite alenteryer e enn kou san atann li 
dekouver so prop  limem.  
“Enbesil -ignoran nek rod jalsa ek n isa e normal li koule, rant dan lagel lamor me enn dimoun saz li pa rod 
zafer efemer, zafer ki koumans mor kouma li ne. Me Bondie ki fer nou trouv kler ar nou lizie, apresie gou ar 
nou pale, santi ar tou nou lekor , tande ar nou zorey, Li, Li konn tou. Enn dimoun saz ki medite lor Senier 
Otonom, Omniprezan dekouver bann diferan kontrer ki fer linite. Akoz sa li kapav transand ek sirmont 
lazwa ek lapenn. Kouma li dekouver vre natir Bondie ki kontrol yer, zordi ek dim e, li nepli gagn per.  
“Li kone ki sa Li la,  ki la depi koumansman avan kreasion liniver, Li rant dan tou bann leker e Li vivan dan tou 
eleman. So Pouvwar san limit, pouvwar Bondie, ki donn lavi partou, li prezan partou. Dife ki kasiet dan enn 
ti labrez, li  kouma tibaba dan vant so mama; nou vener l i. Sa Dife kreasion la samem Bondie. Li fer soley 
leve, soley kouse; nou priye li. Samem Bondie ki pa depann lor nanye. Seki isi, li osi laba; seki laba, li osi isi. 
Dimoun ki pa konpran sa pou mor, rene, remor, r erene san arete. Rapel toultan: ena Enn. Se ki sey diviz sa 
Enn la, li pou mor, rene, remor, rerene san arete.  
Kan sa Pouvwar dan leker – Li pa pli gro ki enn pous – gagn rekonesans kouma Kreater yer, zordi, dime, nou 
nepli gagn drwa per. Nou finn trouv Bon die. Sa Pouvwar, ki pa pli gro ki enn pous,  Li brile ar laflam san 
lafime; Li ti brile yer; Li pou brile dime san zame arete. Samem Bondie. Parey kouma dilo lapli desann flan 
montagn, sa dimoun ki finn trouv bann form Bondie, li pou galoupe rod zot partou.  Enn dimoun saz so prop 
limem li res san ta s. Koumadir Nachiketas, pe vers lota dilo pir dan basen enfini dilo pir.”  
“Seki medite lor Otonom, Entelizans San Tas, Dirizan nou lekor, Lavil onz lantre, pa pou konn sagren. Li pou 
libere pou leternite. Limem so ley dan lesiel, dife lor otel, envite prens ipal dan lakaz, ler ki partou; Li pli 
Senier ki senier ki viv dan nou lemonn. Li prezan partou e sakrifis rekonet li; Li ne dan dilo, zerme dan later, 
sorti dan montagn ar fraka; Li pouvwar ki realite. Li ekziste dan sant, adorab ek adore par nou bann sans ; Li 
respire, li expire. Kan Li, ekzistans san lekor, kit lekor fatige, ki reste? Nanye, parski Bondie finn ale. Pa zis 
respirasion ki nou bizen pou viv; nou bizen Lafors ki fer ek defer.  
“Nachiketas, mo pou dir t wa ki arive kan nou mor. Ena ki rant dan ma tris e atann so ler pou rant dan enn 
enn lekor vivan; ena ki rant dan vezetasion. Tousa depann lor merit ek konesans. Kisannla toultan eveye, 
fabrik zoli rev kan nou finn plonze dan somey? Sa lafors ki fer lavi bo urzone ki nanye pa depase samem 
Bondie eter nel, toupwisan, san tas. Parey kouma dife ki absorb form ki li pe brile, Bondie pran form seki li 
pe donn lavi e li res andan ek andeor  anmemtan. Parey kouma ler pran form lekor kot li rantre, Bondie pran 
form ki li pe kree me li andan ek andeor anmemtan. Parey kouma soley ki pa polie ar polision ki li gete, 
koumsamem Bondie li lenerzi ki fer tou marse me li pa afekte par seki afekte nou parski li andan ek andeor 
nou anmemtan.  
“Li li Enn, pli gran ki tou, Kreater tou seki ekziste; ar enn li kre boukou, li k re tou. Seki ena lafors ek kouraz 
pou zwenn So Lespri, zot dekouver gran biennet. Peyna lot sime. Dan lemonn perisab, Li li eternel. Li lasours 
tou lavi e malgre Li Enn Li satisfer tou. Seki ena lafors ek  kouraz pou zwenn So Lespri, zot dekouver lape. 
Peyn a lot sime.”  
31 
 Nachiketas ti dimande: “Kot nou kapav dekouver lazwa san born? Eski Bondie pran lenerzi lalimier ar lezot 
ousa Li ena So prop lalimier?”  
Lamor ti reponn: “Ni soley, ni lalinn, ni zetwal, ni d ife, ni zekler donn Li zot lenerzi. Okontrer, kan Li  Briye, 
tou lezot alime. Liniver antie depann lor so lenerzi lalimier.”  
“Kreasion eternel li kouma enn pie ki so rasinn dan ler ek so brans dan later. Lespri Bondie Li san tas; Li 
prezan partou me nanye p a kapav depas Li. Tou kiksoz gagn lavi ek lenerzi ar  Lespri Bondie ki ranpli nou ar 
admirasion e lafreyer. Li kouma lafoud ki anpandan lor nou latet. Si to mont ver li, lerla to pe pran sime 
imortalite. Atraver lafors Bondie, dife alime, soley briye, lapli  tonbe, divan soufle e lamor galoupe. Enn 
dimoun ki pa reysi koste ar Bondie kan li vivan pou oblize rene apre lamor. Pa pou ena liberasion.  
“Enn dimoun ki konn get dan profon so nam, kouma dan enn laglas, li pou trouv Bondie si li konn fer 
distenksion ant  lalimier ek lonbraz; dan lemonn lespri, Bondie pare t dan enn rev; dan lemonn bann anz, 
Bondie paret kouma reflexion dan dilo. Seki kone ki nou bann sans zot pa eleman divinn me eleman teres, 
zot konsian ki tou seki ne pou mor e sa pa fer zot tris.  
“Servo li siperyer ki sans, lespri li siperyer ki servo; la natir li siperyer ki lespri; seki pa vizib li siperyer ki 
lanatir. Lao net, pli lao ki envizib, ena Bondie san koumansman, san lafen e ki ranpli tou. Lespri imen ki 
konpran sa, li vinn imortel e li pou ga gn so liberasion. Lizie pa trouv li; li pa ena form vizib me atraver 
meditasion ek disiplinn lespri nou vinn konsian So ekzistans e lerla nou pran sime liberasion e nou aret 
rene.  
“Kan lespri ek sans anpe, kan lespri aret tike, nou al ver nou vre destinasi on. Yoga ed nou pou kontrol nou 
sans; kan sa arive, Yogi so sime kler; sime pou rant dan bit li pa fasil; timama bon, timama pa bon. Li pa 
posib konn Bondie atraver kozri; lespri ek lizie pa ase. Bizen kwar dan li pou trouv li. Si pa kwar pa pou 
trouve. Me t aryer pou deloz koz ek efe ziska ki nou tous konsi ans ki Bondie pa ena koumansman ek lafen. 
Lerla nou dekouver laverite vre.  
“Kan dezir sou kontrol, nou nam zwenn Bondie mem li ankor dan enn lekor materyel. Mortel vinn imortel. 
Kan nou liber nou leker no u vinn imortel. Dan leker ena boukou arter. Enn lada n amenn nou ver bann oter 
spiritiel lor sime imortalite; lezot amenn nou ver destriksion.  
“Lespri Bondie, pa pli gro ki enn pous, li viv partou. Pou ki nou nam al fizione dan Gran Nam, nou bize 
debaras de tay, plis zwayon la kous par kous ziska nou zwenn so  sant ki envizib. Bondie Li eternelman prop.”  
Lerla Nachiketas arme ar konesans ti aprann meditasion; li ti transand ek sirmont dezir ek lamor. Se koumsa 
ki li ti rant ankominion ar Bondie. Samem sime lib erasion.  
 
KESTION – PRASNA  
OM ... Ar nou zorey les n ou tann seki bon.  
Ar nou lizie les nou kontanple drwatir.  
Ar lespri trankil les nou gagn lape kan nou vener twa.  
OM ... Shannti, Shannti, Shannti... OM.  
Gran mersi Bondie!  
Soukesh, Satyakam, Sourryayann, Kousal, Bharrgaw ek Kabanndi, bann devo ek zelev Gou rrou Pipalada ti 
vinn zwenn zot gid. Gourrou la ti dir zot: “Res ar mwa pandan enn an; viv dan lafwa, lavi senp ek abstinans. 
Apre zot poz kestion ki zot anvi.”  
Enn an pli tar Kabanndi ti dimann so gourro u: “Senier, kisannla finn kre tou seki ekziste?”  
Gourrou Pipalada ti reponn: “Bondie ti medite e ti servi limazinasion pou kre lavi ek lamatier, prensip mal 
ek femel pou deklans prosesis kreasion. Soley se lavi; lalinn se lamatier; lemonn ki bouze ek lemon n ki pa 
bouze, zot lamatier toulede; tou seki ena fo rm zot lamatier. Soley get dan les, answit li get partou. Li lasours 
lavi e li paret kouma Lalimier. Not sa bien: “Bann saz konn Li ki prezan partou, ki donn lavi ek ki konn tou, 
Enn ki kre tou; kouma sol ey Li amenn saler e rant partou.”  
“Bondie finn diviz  letan e Li finn tras de santie: santie sid ek santie nor. Bann ki atas lenportans sarite ek 
ritiel, lavi familial, zot pran santie sid dan direksion lalinn e kan zot mor, zot rene. Bann ki pran santie no r 
atraver lafwa, konesans, lavi senp ek abstinans zo t al ver soley e grasa sa, zot aret rene e zot vinn imortel.  
“Ena dir ki soley li nou protekter. Li donn nou lalimier, lenerzi ek lapli; ena dir ki soley organiz letan ek 
sezon. Enn mwa li ena kenzenn lalimier ek kenzenn marenwar; enn zourne ena lamwatie l alimier ek 
lamwatie marenwar. Nouritir li enn kreater ki prodwir lagren ki donn nouvo lavi. Si nou obeir Bondie 
Kreater nou gagn tou seki lavi ek lamatier kapav done. Kan nou pratik lavi senp, abstinans ek laverite nou 
32 
 transand ek sirmont materyel e nou ra nt dan rwayom Bondie. Bann ki onet ek senser; bann ki viv dan 
drwatir, zot rant dan rwayom Bondie.”  
Bharrgaw ti dimann so gourrou: “Ki sa pouvwar ki ranz lekor? Ki sa pouvwar ki met lavi dan le kor? Lekel pli 
for?”  
Gourrou Pipalada ti reponn: “Ena boukou po uvwar: ler, dife, dilo, later, laparol, lespri, lalimier, odision. Tou 
sa bann la ti pe kriye for -for ki zot ki ranz lekor. Lavi ki pli gran ki tousa ti dir zot: “Aret fer vantar! Zot pe trik 
zotmem. Mwa ek mwa tousel atraver mo senk lafors ki kapav ranz l ekor e fer li vinn vivan.” Pa bizen dir: zot 
refiz axepte.  
“Lavi, pou montre ki li ete, ti koumans leve koumadir li pou kit so lekor. Me lezot ‘si ti fer parey. Ler li ti 
retourn dan so lekor, zot ti fer parey. Parey kouma mousdimiel swiv zot larenn, ler l i ti kite, zot ti kite; ler li 
ti retourne, zot ti retourne. Lerla laparol, lespri, lalimier, odision ti koumans exprim zot admirasion pou lavi.  
“Lavi brile dan dife; li briye dan soley. Lapli,  niaz, ler, later, tousala lavi. Lamatier se lavi; tou zafer sa n form 
ousa avek form zot lavi. Lavi li imortalite.  
“Tou zafer fixe dan lavi kouma bann reyon larou fixe dan lax. Tou fixe koumsa: trwa veda, bann servis 
relizie, bann solda, bann pret. O Senie r Kreasion, lavi dan matris repran nesans e tou eleman vener tw a. To 
sarye ofrand pou Bondie ek pou nou anset; twa ki finn donn sak organn so fonksion.  
“Lavi! Kreater, Protekter, Destrikter! To bouz lesiel kouma soley; tomem Senier Lalimier. To fer lapli t onbe e 
les tou zafer gagn zot nouritir pou ki zot grandi dan bo ner. Lavi Limem; Pirte Limem; Dife Limem; Tomem 
sef; twa ki gout nou ofrand. Paran dan lesiel, tou seki ena ek tou seki ete se nouritir zis pou twa. Fer ki to 
lekor rant dan nou parol, dan nou zorey, dan nou lizie, dan nou lespri; fer nou gagn sans. Zame p a 
abandonn nou.  
“Fer ki lavi, Sef trwa lemonn, protez nou kouma enn mama protez so zanfan. Donn nou sazes e fer nou gagn 
sans.”  
Ti Kousal so tour pou dimande: “Gourrouji, kan lavi koumanse; kou ma li rant dan lekor; kouma li viv ladan 
apre ki li finn diviz limem an mil morso; kouma li kit lekor la; kouma li soutenir tou seki deor ek tou seki 
andan?”  
Gourrou Pipalada ti reponn li: “Pa fasil ar twa. To pa pas par kat sime. To al direk lor leker pro blem la. Lavi 
sort kot Bondie parey kouma to lonbraz sort depi to tomem. Lavi ek Bondie zot enseparab; Lavi rant dan 
lekor pou permet lespri satisfer so bann dezir. Parey kouma enn dirizan deleg so pouvwar ar diferan ofisiel, 
lavi partaz lekor ar senk kour an vivan. Ena organn exkresion ek reprodiksion ki enn kouran ki  desann; apel li 
Apana. Lizie, zorey, labous ek nene zot tom sou Prana, lafors vital, kouran ki mont lao; omilie ena kouran ki 
donn lekilib; apel li Samana. Li distribiter manze e li alim set l aflam.  
“Bondie viv dan leker. Ena enn gran rezo arter ek lavenn  kontrole par kouran Vyana. Kouran Oudana amenn 
nou swa ver rekonpans swa ver pinision. Si nou bon ek nou move melanze nou oblize retourn lor later.  
“Soley li senbol lavi; soley nouri lafors li zie; later atir Apana anba; ler alimant Samana; divan okip Vyan a. 
Lalimier nouri Oudana. Kan sa lalimier la tengn lespri absorb nou sans e nou rene.  
“Ler nou pe mor, Oudana ki ini ar dezir lespri, retourn kot Lavi e Lavi ede par Oudana amenn nou nam kot li  
merite. Dimoun ki konn sa, konn sinifikasion lavi e so zanfan pou res lor bon sime. Ala seki mo kone!  
“Seki konn pouvwar ek lasours lavi; kone kouma li vini, kouma li ale, kot li reste e ki so lien ar Bondie, sa 
dimoun la pou vinn imortel, wi, imortel.”  
Sourryayann ti dimande: “Gourrouji, kisannla dan lekor dimoun ki  res eveye, ki dormi, ki reve ou ki zwir? Lor 
kisannla zot depann?”  
Gourrou Pipalada ti reponn: “Parey kouma soley kousan ramas tou so lafors dan so leker pou relarg zot ler li 
releve, koumsame m nou memwar ramas tou lenformasion e met zot anveyez. Kan enn dimoun pa tande, 
pa trouve, pa touse, pa santi, pa goute, pa koze, pa pran, pa done, pa bouze, pa zwir, nou dir li pe dormi.  
“Zis dife lavi ki aktif e lespri koste ar Bondie. Lespri dan rev reg agn so laglwar: li retrouv seki li ti trouve; li 
retande seki l i ti tande; li rezwir seki li ti deza zwir. Kan lespri plonz net dan lalimier divinn, rev arete.  
“Tou kiksoz anvole, al ver Bondie parey kouma zwazo al lor pie pou repoze. Later, dilo, lalimier , divan; seki 
lizie trouve, seki zorey tande, seki nene santi, tou absoliman tou anvole al ver Bondie ki enn fizion nam 
personel ek Nam Iniversel.  
“Kan nou dekouver Nam Iniversel Permanan lerla nou konn tou seki kapav kone.”  
Lerla Satyakam ti koze: “Gourro uji, kot nou ale apre lamor si tout long nou lavi nou finn medi te lor OM?”  
33 
 Gourrou Pipalada ti reponn li: “OM li Bondie personel ek enpersonel; li ed dimoun saz zwenn toulede. Si so 
meditasion pa profon, li pou rene dan enn kars dimoun relizie ek disipline ; me si so meditasion profon ek 
konple li pou libere e vinn enn  ar Enn.  
Soukesh ti atann so tour pou koze: “Kikenn ti dimann mwa si mo ti konn sez faz Bondie. Mo pa ti kone e mo 
ti dir laverite. Aster mo dimann ou Gourrouji, dir mwa kisannla Bondie sez faz .” 
Gourrou Pipalada ti reponn li: “Mo garson, dan sa lekor la e na Bondie ek so sez faz. Bondie ti kre lavi e 
apartir sa tou lezot eleman, sez antou. Sakenn ena so prop nom. Parey kouma tou larivier ki zwenn lamer 
perdi zot idantite ek zot nom, sez faz ‘si perdi zot idantite kan zot fizione ar Bondie. Bondie li lax lar ou kot 
sez reyon zwenn. Kan nou konn sa nou libere; nou aret reenkarne. Ala ki Bondie ete!”  
Bann devo Gourrou Pipalada remersie li parski li finn fer zot dekouver seki ekziste vrevremem deryer Maya.  
“Nou bes latet pou salie ou O Gran Rishi!”  
 
KOT LIPIE GO URROU -SADOU -RISHI  
OM ...  
Fer ki nou zorey tann seki bon;  
Fer ki nou lizie de kouver drwatir;  
Fer ki lape dan lespri nou vener twa.  
OM ... Shannti, Shannti, Shannti.  
Kreater ti la anpremie, Li ti kree Limem. Li ti dir ki Li Li Protekter Liniver e li ti donn pouvwar konesans Lespri 
so garson Atharwa ki ti donn li Angee ki ti donn li Satyawaha ki ti donn li Angiras. Enn zour enn dimoun 
renome ki ti apel Shounaka ti dimann Angiras: “Ki  zafer nou bizen kone pou ki nou kapav dir “Aster nou 
kone”?  
Angiras ti reponn  li: “Seki ena konesans Lespri dir ki ena de nivo konesans: Konesans enferyer ek konesans 
siperyer. Konesans enferyer se kat Veda e lezot zafer kouma prononsiasion, ritiel, grame r, etimolozi, poezi, 
astronomi; konesans siperyer se konesans Bondie ki pa ena  ni koumansman ni lafen; ki prezan partou ek 
touletan; ki pa sanze, ki permanan. Limem Lasours tou, Limem Tou.  
“Parey kouma latwal sorti dan zaregne; plant sorti dan later; pwal dan lekor, Lemonn sorti dan Bondie. Li 
finn kree tou; Li okip tou; Li konn tou . So volonte diriz tou.  
“Bann saz ti etidie bann ritiel dan bann veda me zot ti transand bann ritiel la pou dekouver seki ti prezan 
me envizib. Ena ki prefer kol ar ritiel. Si to  pe rod rekonpans pou seki to finn fer, res kole ar ritiel la e to pou 
fini lo r resif. Enbesil ek ignoran atas enportans ar detay e zot bliye esansiel. Bann saz pa nek get sirfas; zot 
rod seki kasiet dan profonder; zot reysi trouv laverite deryer ilizion. Seki anvi konn veritab laverite zot bizen 
kapav trouv ar zot imazinasion seki envizib. Pou reysi zot resers zot bizen swiv konsey zot Gourrou ki pou 
gid zot pa par pa. Sinon zot pou kontinie rene e pa pou konn moksha.  
“Bann enbesil kwar zot kone; zot bann aveg ki rod diriz bann aveg. Zot kol ar siperfisiel e zot ignor esansiel; 
zot kontanple enn pie me pa konn grander lafore. Me bann ki saz ek prop zot evolie ziska ki zot zwenn 
Eternel Permanan. San zot gourou zot pou perdi sime.  
 
AUM -OM 
OM...  
Fer ki nou zorey tann seki bon;  
Fer ki nou lizie trouv seki bon;  
Fer ki nou swiv So pa, ek  vener  Li ar tou nou lafors ek kouraz;  
Fer ki So volonte diriz nou lavi.  
OM ... Shannti, Shannti, Shannti.  
 
OM zame pou fini. Li lepase, leprezan ek lefitir. OM Li tou. Tou seki transand divizion letan, tou seki ekziste 
depi toultan e pa pou aret ekziste z ot parey kouma OM.  
Nou nam personel li enn etensel ki sorti dan Laflam Iniversel -Eternel. Nam personel li pas par kat staz. 
Premie staz: nou nam servi nou sans pou dekouver nou anvironnman fizik; deziem staz: nou nam explor 
lemonn lespri; trwaziem staz: me ditasion – kominion ar Nam Iniversel; katriyem staz: etensel nam personel 
retourn dan Laflam Iniversel -Eternel ki reprezante par enn son long ki melanz oral ek nazal: “OOOMM M”. Li 
34 
 enn son endivizib ki nou sey reprezante par trwa alfabet: A, U, M ki donn so n ‘OM’ endivizib, eternel ek 
iniversel.  
 
23.04.2016  
 
DETRWA PAZ  RIGVEDA  
TEX SOURS:  
1. The Rig -Veda Translated by Ralph T.H. Griffith [1896] Kindle Edition.  
2. Rig Véda ou Livre des hymnes ; Traduction par  Alexandre Langlois . 
(https://fr.wikisource.org/wiki/Rig_Véda_ou_Livre_des_hymnes ) 
IM POU  INNDRA 1  
Toulezour nou dimann sekour nou bondie Inndra parey kouma enn elever apel so vas pou gagn dile ki nouri 
so fami.  
Vini bondie, vinn bwar soma2, to labwa son prefere, ki nou finn prepare pou twa. Si to satisfe beni nou e 
donn nou boner ek prosperite . 
Koumsa nou kapav vinn dimoun saz ki to frekante. Senier bondie Inndra, pa negliz nou! Vinn parmi nou!  
O perdfami, sipliy bondie Inndra pou soutenir twa e prote z twa kont ipokrit.  
Lerla nou, bann devo Inndra, nou kapav dir bann ki boufonn nou, “Grate, ale , bann nenport!”  
Parski nou gagn proteksion Inndra, bann ki pa kontan nou zot zalou.  
O Inndra aksepte nou ofrand soma ki bondie kouma imen kontan, ki donn lazwa ek boner.  
O Satakratou, ki ti detrir Vritras ar pwisans soma, ed enn devo ki pe ofer twa labwas on sakre.  
O Inndra Satakratou, aksepte nou ofrand e anretour donn nou boner ek properite.  
O devo senser, sant laglwar Inndra Satakratou, ki protez bann ki prepar  soma. Limem lasours boner ek 
prosperite.  
IM POU INNDRA 2  
Vini, vini adorater Inndra, vinn sant  laglwar bondie Inndra.  
Sant rises senier Inndra pandan ki nou bwar soma.  
Senier, fer nou dibien e donn nou larises ek sazes; beni nou ofrand e donn nou lafors e k kouraz.  
Nou sant laglwar enn gran ero ki fer so ennmi kapitile.  
Nou selebre sanpion -soma ar l abwason pirifie dan dile kaye.  
O Inndra pli for ki tou, ar soma, liker bondie to finn vinn sanparey.  
O Inndra exsepsionel aksepte nou sante ki akonpagn soma ki n ou ofer twa.  
Adorasion nou bann anset finn grandi to grander O Satakratou; permet nou ofrand mo des grandi to 
grander ankor plis.  
O Inndra protekter envensib, lafors enbatab, aksepte nou ofrand spesial.  
Pa les personn fer nou dimal; anpes lamor koste ar nou , O senier pwisan.  
IM POU INNDRA 3  
Pandan ki bann zom pe prepar saryo manifik bondie Inndra, so ley pe manz marenwar.  
De seval  splandid, gayar ek frengan, dign pou sarye enn gran ero, pare pou ris saryo divinn.  
O imanite, gete! Inndra met lord dan dezord; ar nanye li kre lavi. O Inndra, tomem lalimier soley gramaten.  
Kouma lapriyer fini, bann divan k oumans soufle pou alim dife sakrifis.  
O Inndra, lerla, ede par bann Marout, ki kraz bann obstak, to rant dan kavern pou liber bann vas, lasours 
lavi. 
Ala kifer bann im ki selebre bann bondie, selebre osi bondie divan ki ed Inndra avek so konsey.  
Get touled e ansam! San febles ek san defo, toulede briye ar lalimier kas -lizie.  
Nou selebre toulede: Inndra ek Marout; Marout ek Inndra. Toulede san fot dan nouvo lalimier gramaten.  
Bondie divan, kit to vwayaz, vinn kot nou; vinn ekout nou sant sante to laglwar.  
O gran Inndra ansam ar to alye, vinn kot nou; vinn ekout nou sante twa ki kontrol liniver.  
 
2 Ena exper ki panse ki dan lepok Vedik, bang ti apel soma.  
35 
 IM POU INNDRA 4  
Nou sante, nou im, nou lapriyer selebre g rander Inndra.  
Inndra avek so de manifik  seval obeisan okip tou; dan so armir lalimier Inndra sarye lafoud.  
Pou grandi lemon, Inndra finn met soley bien -bien ot dan lesiel; omilie gran troupo vas seles, li lans so 
lafoud terifian.  
O Inndra, pouvwar pwisan,  ed nou konbat nou ennmi; ed nou konfiske zot dibien; met to lafors pou garanti 
nou laviktwar.  
O Inndra, nou toultan priye twa e dimann to led pou nou reysi dan tou kiksoz parski to lafoud fer nou ennmi 
fonn.  
O Bondie Inndra, model zenerozite, beni nou zef or e ekzos nou lapriyer.  
Tou bann sakrifis e tou bann im, malgre zot grander ek zot bote, toultan mank kiksoz  parski Inndra tro for e 
tro gran pou nou.  
Parey kouma toro met lavi dan vas, Inndra ki bon ek granker vers so pwisans dan leker dimoun.  
O Inndra s an-parey ek san -egal ki kontrol tou,  
Twa ki gouvern lanatir, ed nou, protez nou e beni zis nou.  
IM POU INNDRA  5 
O Inndra, vinn ed nou; donn nou mwayen pou finans nou konba e pou asir enn laviktwar dirab.  
Si nou ena resours nou pou bat nou ennmi dan tou ban n batay e sorti viktorye.  
Ar to proteksion, O Inndra, nou zarm pou gagn lafors to lafoud e nou ennmi pou obli ze sove dan defet.  
O Inndra, nou bann ero arme ar zarm destrikter, gide par to lespri, pou obliz tou nou adverser manz 
lapousier.  
Lafors Inndra li pli for ki tou; bondie lafoud pa per nanye. So lafors osi gran ki lesiel.  
Pa zis gerye ki gagn so led; li ed enn koup gagn zanfan; li ed sadou dan so meditasion ek lapriyer.  
So lestoma toultan ranpli ar soma kouma lamer ranpli ar dilo e lesiel ra npli ar kourander.  
Kan nou selebre Inndra ar so ritiel pwisan nou gagn seki nou bizen; li vinn nou verze ranpli ar fri.  
To pouvwar ek to led, O Inndra, ed ek protez devo senser kouma mwa.  
Pou reysi nou bizen bien prepar so servis, so seremoni; nou bizen ve rs soma, labwason prefere Inndra.  
IM POU INNDRA 6  
Vini O Inndra, twa ki kontan manze spesial ek labwason soma; twa ki g ran, for ek venker, vinn gout nou 
banke.  
Pou selebre Inndra, lasours proteksion ek boner, anou bwar soma ki donn boner ek boukou bienfe s pesial 
ek pwisan.  
Axepte nou louanz senser O bondie nob ek pwisan; vinn asiste ansam ar lezot bondie nou servis ek sakr ifis. 
Nou pe vers soma ar nou lapriyer; fer ki toulede mont ver twa e axepte zot O senier pwisan ek dign.  
Donn nou seki nou bizen ek meri te; zis twa ki kapav donn nou tou an -abondans.  
O gran, pwisan e ris Inndra, gid nou ver prosperite; donn nou lafors e t ras sime nou laviktwar.  
O Inndra, twa ki lasours lavi, donn nou prosperite ek bon repitasion; ranpli nou karo ar manze; plen nou 
patiraz ar vas kalite lor kouler.  
O Inndra pa refiz nou larises, dibien e plen nou saret ar marsandiz neseser.  
Ar nou kantik, n ou kirrtann ek nou bajann nou selebre bondie Inndra, rezervwar larises, bonte ek 
zenerozite.  
Ar soma, senier, bann sef -fami onor Inndra t oupwisan, envite spesial.  
IM POU AGNI 1  
O bondie Agni, pret siprem, arsitek ek organizater servis ek sakrifis, mo sant to grander ek to pouvwar.  
Bondie Agni ki bann gran saz ek sen yer ek zordi selebre, limem ki donn signal pou ki bann lezot divinite 
rasan ble otour dife.  
Se bondie Agni ki garanti nou lavenir ek prosperite, ki fer nou fami grandi.  
O pret siprem, to ofrand m ont direk ver lesiel.  
Lezot divinite swiv twa parski tomem lasazes, tomem laverite, tomem laglwar san parey.  
Tomem Angiras; plis to done,  plis to gagne.  
Toulezour O Agni, nou vinn tom lor to lipie ar nou lapriyer.  
Gardien ofrand, twa ki pa aret grandi, pa aret vinn pli for, tomem laflam ki pirifie, tomem sakrifis anflame.  
36 
 O Agni, vinn ar nou, vinn kot nou ar bonte paran pou so zanfan. O Agn i, tomem nou soutien, nou protekter, 
nou bienfeter.  
IM POU AGNI 2  
O Agni, nou sant to grander, twa ki pli gran mesaze p armi bann divinite, twa ki nam sakrifis, rezervwar tou 
nou bienfe, twa ki gran pret servis ek sakrifis.  
Se twa Agni ki nou priye, se ar twa ki nou dimann led. O Agni tomem sover bann lepep, sef pret dan bann 
servis ek seremoni, prezervater lemonn.  
Twa ki f inn ne ar premie dife, gid tou bann divinite pou zot vinn asiste nou gran pouja, O gran pret siprem.  
Enform tou bann divinite e fer zot vinn temwen nou gran selebrasion, nou gran hawann.  
O dife pirifikater, axepte enn gorze nou soma e ed nou pou detrir nou  ennmi ki mars ar bann lespri malefik, 
bann Rachas.  
O Agni, laflam prensipal, protekter lakaz, gran pret sakrifis, se to labous ki resep tak nou ofrand senser ek 
devoue.  
Dan servis sakre, se twa ki nou selebre, O Agni, bondie sazes, bondie devwar ek laverit e, destrikter lemal.  
O bondie Agni, mesaze prensipal lesiel, protekter bann sef fami ki selebre to grander ar servis, sakrifis ek 
seremo ni. 
O bondie ki pirifie lemonn, donn to soutien sa dimoun enb ki pe fer servis ek sakrifis pou gagn to faver.  
O Agni gra n, pwisan ek siperb, fer bann divinite vinn isi pou beni nou servis ek sakrifis.  
Axepte nou nouvo kantik, donn nou boner ek prosperite e  fer nou zanfan grandi bien.  
O Agni, laflam pirifikater, ekout nou lapriyer e axepte nou nouvo kantik ki nou finn konpoz e pou selebre to 
grander.  
 
IM POU AGNI 3  
O Agni, Laflam kreater -destrikter, diriz bann divinite ver to serviter ki pe ofer servis ek s akrifis; O gran pret, 
axepte mo ofrand.  
O lespri permanan, fer bann divinite apresie nou sakrifis; fer ki nou bann ofran d donn zot satisfaksion.  
Mo enplor Agni ki nou tou kontan; nou sipliy bondie amikal ki ena touzour bon parol tranpe dan dimiel.  
O Agni, amenn bann divinite dan to saryo extraordiner; O pirifikater venere tomem nou anset enspire ti 
swazir pou diriz nou sele brasion.  
Tou bann imen eklere, prepar landrwa pou resevwar bann bondie ki pou vinn bwar soma ki nou finn 
prepare.  
Ouver tou laport pou a keyir bann divinite dan seremoni sakre.  
Mo envit Lanwit Merveye ek Oror siblim vinn pran zot plas rezerve.  
Vini bondie p arol dous ek lespri saz, vinn partisip dan nou servis ek sakrifis.  
Vini bann shakti, vinn pran zot plas;  
Vini gran Agni miltiform, sover  limanite.  
Alime dibwa, fer laflam Agni monte! Axepte nou ofrand e rekonpans dimoun ki pe ofer bondie soma 
spesial.  
Nou pronons ‘swaha’ pou beni lakaz sef fami ki pe ofer sakrifis. Isi mem tou bann bondie prezan.  
IM POU VAROUNA  
Dan tou bann sakrifis ki nou fer pou twa toulezour, O bondie Varouna, li posib ki nou finn rat kiksoz parski 
kouma tou imen nou fayib.  
Akoz sa, nou dimann pardon e nou sipliy twa pa gard dan leker e pa abandonn nou.  
O Varouna, nou sey kalme to koler ar bann kirrtan ki nou konpoze pou twa parey kouma enn sartie sant ar 
so bef pou fer li bliye so fatig.  
Kouma zwazo ki retourn dan so nik, mo lapriyer mon t ver twa pou dimann twa donn mwa boner ek 
prosperite.  
Axepte nou ofrand, O divinite miltip. Ekout lapriyer enn serviter devoue.  
O Varouna ki konn tou seki pase, yer -zordi -dime, diriz nou lor bon sime e donn nou long lavi.  
Bwar nou soma, prepare spesialman  pou twa e ekzos nou lapriyer.  
Ed nou, protez nou e kas nou lasenn, twa ki for ek pwisan.  
IM POU SOMA  
Soma rafine, mil ka lite melanze, distile dan koup bann bondie, vinn protez nou.  
37 
 Anou sant for -for pou akeyir bondie Soma santas, sanfot, saz ek sanparey.  
Labwason divinn selebre gran trezor ek abondans.  
O Soma, donn nou bon rekolt e fer nou zanfan grandi bien.  
O Soma, donn n ou larises ek lafors e fer nou zanfan mars lor bon sime.  
Kouma seval ki obeyir kavalie pou kas rekor, kouma mama -vas pa tike pou nouri so zanfan, labwason 
divinn, O Soma, pe fer seki bizen, pe fer nou avanse.  
O Soma, kler kouma kristal, donn nou enn sourr siblim, mars ar nou kont nou ennmi.  
 
02.05.2016  
RETOURN KONTENI/BACK TO CONTENTS  
 
W. SHAKESPEARE  
LERWA BWAR  
(TWELFTH NIGHT)  
TEX SOURS: CAMBRIDGE SCHOOL SHAKESPEARE  
EDITE PAR REX GIBSON  
LALIS PERSONAZ  DAN ILIRYA  
LAKOUR DIK ORSINO  
Orsino  
Valanten – enn nob  
Kouryo – enn nob  
Mizisien  
Bann nob  
Bann ofisie larme  
LAKAZ KONTES OLIVIA  
Olivia  
Sir Toby Larak  
Malvolio  
Mangann – boufon Olivia  
Mariya – servant Olivia  
Fabien – servit er 
Enn pret  
Enn kapitenn bato  
BANN VIZITER  
Viola – pli tar li degize kouma Sezario  
Sebastien, frer zimo Viola  
Sir Anndrou Lagelak – pe rod kourtiz Olivia  
Antonio – kamwad Sebastien  
Bann maren  
Zistwar la pase dan Ilirya  
AK 1 SENN 1  
DAN PALE ORSINO  
LAMIZIK P E ZWE. ORSINO, KOURYO EK BANN NOB RANTRE  
ORSINO  
Si lamizik nouri lamour, tap plen;  
Donn mwa plen tenk ziska li deborde;  
Lerla swa lapeti tengn, swa li mor.  
Bis sa sawal la, so lafen ti feb;  
Li kares zorey kouma ti labriz  
Ki travers enn zarden fler tou koul er, 
Koken, partaz parfen. Ase! Mo'nn plen!  
Li'nn perdi kara; pa kouma avan.  
38 
 Ah leker lamour!  Malgre to tipti  
To anglouti tou kouma losean.  
Li rantre gayar; enn minit pli tar  
Li mou, li tonbe. Emosion telman  
Mazik, li fer nanyeditou vinn tou.  
KOURYO  
Exelans , finn ler.  
ORSINO  
                       Ki zafer Kouryo?  
KOURYO  
Okip zafer la.  
ORSINO  
                    Samem mo pe fer.  
Depi premie fwa nou regar krwaze,  
Olivia okip zafer la okler;  
Tou lezot zafer nepli neseser  
E mwa mo leker zis enn ti zafer;  
Viktim  gran dezir fer mwa pov martir.  
Mo finn fouti net.  
VALANTEN RANTRE  
                         Ki Olivia dir?  
VALANTEN  
Senier Orsino, mo nouvel pa bon.  
Madam la pa finn axepte zwenn mwa.  
Servant finn dir mwa Madam Olivia  
Finn pran desizion fer enn dey set an,  
Enn dey strik pou plor lamor so frer.  
Pa ena plas pou lezot santim an. 
ORSINO  
Admirab Olivia! Si pou enn frer  
Li kapav fer sa, ki li pa pou fer  
Ler emosion for fles aveg Kipid  
Touy tou afe xion andeor lamour  
E ki so servo, lefwa ek leker  
Konn enn sel lerwa ki pran kontrol tou!  
Anou repoze dan lanbians parfen;  
Santiman lamo ur dan lonbraz floral  
Bourzone, fleri, larg tou so petal.  
ZOT SORTI  
AK 1 SENN 2  
LOR LAPLAZ ILIRYA  
VIOLA, KAPITENN BATO EK MAREN RANTRE  
VIOLA  
Kapitenn, ki sa pei la?  
KAPITENN  
Mamzel, apel li  Ilirya.  
VIOLA  
Mwa mo la dan Ilirya,  
Mo frer li dan nirvana.  
Eski li'nn nwaye? Ki zot tou panse?  
KAPITENN  
Veritab mirak ki ou lavi sov.  
VIOLA  
39 
 Ayo mo pov frer! Kikfwa li'nn sape.  
KAPITENN  
Mo kwar ena sans. Apre nou nofraz,  
Ler nou ti group ti dan kano -sovta z, 
Mo ti trouv ou frer arme ar kouraz  
Pe fer fas dan ze. Lor lema bato  
Ki ti pe flote, koumadir Aryon  
Lor ledo dofen ou frer ti pe trik  
Menas vag fatal.  
VIOLA  
Mersi Kapitenn. Ou'nn sov mo lavi  
E seki ou'nn dir pe donn mwa lespwar  
Ki mo frer osi parey kouma mwa.  
Ou konn Ilirya?  
KAPITENN  
                     Ase bien Mamzel.  
Mo'nn ne ek grandi pa tro lwen isi.  
VIOLA  
Kisannla pe diriz sa pei la?  
KAPITENN  
Enn dimoun bien nob e bien respektab.  
VIOLA  
Dir mwa ki so nom.  
KAPITENN  
                            Li'apel Orsino.  
VIOLA  
Ou'nn dir Orsino? Souvan mo papa  
Ti koz so koze. Li selibater?  
KAPITENN  
Seki mo kone li pa finn marye  
Me ena rimer - kouma ou kone  
Zournal sifon ble fer rimer marse - 
Latet finn gate ar sarm Olivia.  
VIOLA  
Kisannla sa?  
KAPITENN  
                 Gran dimoun dan landrwa.  
Enn zoli tifi, tifi enn gran Kont,  
Ki finn desede. Mamzel la so frer  
Ti pe okip tou me malsans swiv zot:  
So frer 'si fek mor. Ayo gran maler!  
Lapenn sitan gran ki zenn Kontes la  
Finn pran desizion zame pou marye.  
VIOLA  
Kikfwa mo kapav al travay kot li?  
Mo viv ankasiet ziska m o kapav  
Les lemonn kone ki vremem mo'ete.  
KAPITENN  
Difisil Mamzel! Li refiz koze  
Ousa zwenn dimoun. Mem Dik Orsino  
Bat lamok ar li.  
VIOLA  
Ou ena enn bon figir kapitenn.  
40 
 Souvan zoli bataz kasiet malang  
Me dan o u ka, mo sir, zoli bataz  
Pa kasiet pouritir dan marekaz.  
Rann mwa enn servis: ed mwa degize  
Kouma ti garson ar lavwa fifi;  
Mo rod enn travay kot Dik Orsino.  
Pa traka pou mwa. Mo kapav sante,  
Zwe bann enstriman, fer patron plezir.  
Ki pou arive, zis Bondie k one!  
Gard sa sekre la e pa kas lakl e. 
KAPITENN  
Mo labous sele, sa mo promet ou.  
VIOLA  
Mersi Kapitenn.  
ZOT SORTI  
AK 1 SENN 3  
 ENN LASAM DAN LAKAZ OLIVIA  
SIR TOBY LARAK EK MARIYA RANTRE  
SIR TOBY  
Ki pe ariv mo nies? Tou sa larm la pou lamor enn frer? Mo sir k i sa manier la li pa bon pou lasant e. 
MARIYA  
Les mo dir ou Sir Toby, ou bizen rant lakaz pli boner. Ou nies, mo patronn, bien mekontan ar tapaz aswar ki 
ou fer , ler ou rant dan tar.  
SIR TOBY  
Mekontan? Les li mekontan. Je me suis bien content.  
MARIYA  
Me ou bizen regle ou lavi dapre regleman.  
SIR TOBY  
Reg, lareg, regle, regleman! Mwa ki bien regle. Mo regle topet ek boutey, lit ek sopinn. Regle? Tro boukou 
regleman kas nisa, fer lavi vinn rann.  
MARIYA  
Larak pou fini ou. Aret bwar! Yer Madam ti pe plengne. Apr e, ki sa bachara ki ou fin n amenn isi ki pe pous 
bor ar Kontes Olivia?  
SIR TOBY  
Ki to ena kont Sir Lagelak?  
MARIYA  
Nanye, me...  
SIR TOBY  
Li osi meritan, konpetan ki nenport ki dan Ilirya...  
MARIYA  
Meritan?  
SIR TOBY  
Li enn milioner, kikfwa miliarder!  
MARIYA  
Bangoler, wi. Fatra bien vit vinn grener.  
SIR TOBY  
Bien vilen sa koze la. Li enn dimoun extra. Li zwe jal, dolok; li bat so ravann; li koz Madam Sere; enn veritab 
dixioner -gramer -vokabiler sirpat.  
MARIYA  
Foul dakor! Kat pat. Li deklar bay; kontan lager; m e limem premie lor galoup touni lame dan pos. Dimoun 
saz panse ki biento li pou gagn kado … enn zoli tom fleri.  
 
SIR TOBY  
41 
 Palab! Rimer! Koze nenport! Donn mwa zot nom.  
MARIYA  
Anplis, tou dimoun kone ki touleswar ou ek li zot devid boutey ziska zot net anba lamer.  
SIR TOBY  
Nou lev no u ver alasante de ma nies. Mo pou kontinie bwar alasante de ma nies tanki ena plas dan mo vant 
ek larak dan Ilirya. Li enn fatra bachara seki refiz bwar alasante de ma nies ziska ki so latet tourne kouma 
toupi lor nay. ( Li sante ) Tourn -tourn ma toupi, ma t oupi se bien tourne. Eh fam! Debous enn boutey. Sir 
Anndrou pe vien!  
SIR ANNDROU LAGELAK RANTRE  
SIR ANNDROU  
Sir Toby Larak, kimannyer Sir Toby Larak?  
SIR TOBY  
Mo bon Sir Anndrou Lagelak!  
SIR ANNDROU  
Bondie beni, zoli mamzel!  
MARIY A 
Ou'si Misie!  
SIR TOBY  
Koste Sir Anndrou, koste.  
SIR ANNDROU  
Kisannla sa?  
SIR TOBY  
Servant mo nies.  
SIR ANNDROU  
Mamzel Koste, enn plezir fer ou konesans.  
MARIYA  
Mo'apel Mariya.  
SIR ANNDROU  
Mamzel Mariya Koste …  
SIR TOBY  
Koste vedir trape, drage, karese, k outize …  
SIR ANNDRO U 
Pa kapav fer sa divan dimoun. 'Koste' vedir sa?  
MARIYA  
Eh, mo'ale mwa! ( Li koumans sorti)  
SIR TOBY  
Si to les li ale savedir to enn kapon; to lepe finn tonbe.  
SIR ANNDROU  
Si ou'ale Madam, mo lepe tobe. Zoli Madam, ou kwar ou tini piaw d an ou lame?  
MARIYA  
Mo lame vid, Misie. Piaw nayba!  
SIR ANNDROU  
Trap mo lame. Aster ou'ena piaw.  
MARIYA  
Servi lame pou trap ver ek boutey.  
SIR ANNDROU  
Ki ou pe rod dir? Kel e le sinonim?  
MARIYA  
Sinonim vinn antonim. To sek net.  
SIR ANNDROU  
Pa kwar mo joukal . Mo souy li  sek. Me vat iz ze mining?  
 
MARIYA  
42 
 Zes touy konesans. Bon mo'ale! Mo larg ou lame, mo donn piaw liberte.  
LI SORTI  
SIR TOBY  
O Senier sans peur et sans reproche, mank enpe disan dan to lalkol. (Li donn li enn ver bien plen)  To kouma 
enn makacha sa n so koko. To malad?  
SIR ANNDROU  
Zame de la vi! Mo fit kouma enn boutey plen. Mo lespri osi vif ki enn los. Mo tro manz tang. Sa, dapr e mo 
konseye spiritiel, pe kabos mo zeni enpe.  
SIR TOBY  
Pa dakor! To fit kouma … samem.  
SIR ANNDROU  
Sir Toby, mo kwar ze p e chal, chalon, chale.  
SIR TOBY  
Quefer O Senier sans peur et sans reproche, quefer?  
SIR ANNDROU  
'Kefer'? Ke ve dir kefer? Fer ou pa fe r. Aster mo regrete! Olie aprann Eskimo, Esperannto, Volapuk, Madam 
Sere, mo finn perdi letan aprann aring -bouring, gouli -dannta, kobod -kabodi.  Ze regret boukou -boukou. Mo 
santi mo enn artis.  
SIR TOBY  
Foul dakor! Sa ti pou donn to latet enn bon touf.  
SIR ANNDROU  
Lar fer seve pouse?  
SIR TOBY  
Non, li amelior louk.  
SIR ANNDROU  
Mo seve vilen?  
SIR TOBY  
Non, zouli, zouli. Beautifu l foul -foul. Zoli kouma mop lor baton. Mo kapav mazinn enn fam pe tini to latet 
dan so lawis pou pers to seve. Enn nisa apar!  
SIR ANNDROU  
Adieu, salam, namaste! Ze man ve. Isi mo fann lapipi, pwason refiz mo labwet. Lot kote Kont Orsino pe apiy 
plans. Sane pepasekontinie!  
SIR TOBY  
Ayaya! Fos net. Mo nies zame pou axepte marye ar Orsino. To pa konn li. Zame li pou axepte enn zom ki so 
siperyer , ki li dan ran sosial, ki li dan laz ousa lespri. Limem finn dir mwa sa. Matlo, kot ena lavi ena lespwar.  
SIR ANNDROU  
Bon, mo va reste ankor enn mwa. To kone, mo enn dimoun extra ... ordiner. Mo kontan natak, fatak … 
larak. Mo extra ak. Wi. Extra.  
SIR TOBY  
Akoz samem apel twa lagel ak. To konn bann teknik bagatel nenport?  
SIR ANNDROU  
E sertennman osi, keske ti krwa? Ze s wi enbarab. Plis meyer ke pli feb ke mwa. Zis tibaba pli for.  
SIR TOBY  
Lor gonaz? Ki to bataz lor gonaz?  
SIR ANNDROU  
Bat jaz kouma sovaz; fer laraz kouma ravaz; fer maraz dan maryaz.  
SIR TOBY  
Fouf! Sir Anndrou, ar laryaz?  
SIR ANNDROU  
Ar laryaz? Mo tourne, mo vire, mo pike, mo tire.  
 
 
SIR TOBY  
43 
 Sir Anndrou, bondie pou ankoler. Kifer to kasiet tou sa talan la. Il faut savoir et faire  savoir. Pa gard dan 
poban, li pou gagn mwazi. Si mo ti ena to talan mo ti pou leve jaldi -jaldi, marse bougiwougi, galoupe ferpipi,  
dormi santipi. Me get sa bataz la! Vadire tempête dans un bol de bouillon.  
SIR ANNDROU  
To dir mwa kouyon?  
SIR TOBY  
Ditou, ditou, ditou Sir Anndrou. Bouillon de culture. To bataz akter, to zimaz katalog, to zestaz pafoutikone. 
Mars ennkou kouma mannken dan  defile.  
SIR ANNDROU KOUMANS MARS KOUMA MANNKEN, SO LIPIE MAYE, LI TONBE  
SIR TOBY  
What a fall? Ti bizen filme sa pou  posterite.  
SIR ANNDROU  
Prosperite?  
ZOT SORTI  
AK 1 SENN 4  
DAN PALE ORSINO  
VALANTEN EK VIOLA (DEGIZE ANGARSON) RANTRE  
VALANTEN  
Si Dik Orsino kontinie prefer twa Sezario, to pou al lwen. Dan trwa zour to finn fini konn grander lakour.  
VIOLA  
To pe rod dir mwa  ki li sanz -sanze? Zordi enn, dime lot?  
VALANTEN  
Non pa sa.  
VIOLA  
Ala li pe vini  
DIK ORSINO, KOURYO EK SERVITER RANTRE  
ORSINO  
Kot Sezario?  
VIOLA  
Mo la Senier.  
ORSINO  
(ar Kouryo ek serviter ) Al dibout laba. Sezario vinn la.  
Mo finn dir twa tou sekre mo leker;  
Aster al kot li, kol ar so laport  
Ziska ki li axepte koz ar twa.  
VIOLA  
Dapre mo'nn tande so sagren tro gran  
Pou li axepte koz ar mesaze.  
ORSINO  
Bliye bon manier. Fors sa madam la  
Ekout to mesaz.  
VIOLA  
                        Si li ekout mwa,  
Ki mo p ou dir li.  
ORSINO  
                      Servi to talan  
Pou fer li konpran pirte mo pasion,  
Lafors santiman. Li pou ekout twa,  
Enn zoli garson, plito ki enn vie  
Mesaze rasi.  
VIOLA  
                  Pa tro sir, Senier.  
ORSINO  
44 
 Ekout mwa garson. To'ena enn za fer 
Ki bien spesial. Mem to enn garson,  
Douser to lalev, to lavwa fifi  
Pou fer madam la ekout to mesaz.  
Peyna lot ki twa pou fer louvraz la.  
Kat-senk serviter, al ar Sezario - 
Pran tou si to'le, mwa mo pli dan bien  
Dan trou solitid. Fer sa travay la  
E si to reysi to pou refer net.  
VIOLA  
Senier, mo pou fer seki dwatet fer.  
(ar limem ) Lavi difisil. Fer seki mo fer,  
Me mo leker dir limem mo senier.  
LI SORTI  
AK 1 SENN 5  
DAN LAKAZ OLIVIA  
MARIYA EK MANGANN RANTRE  
MARIYA  
Si to pa dir mwa kot to ti ete, mo labous pou sele, mem ler pa pou rantre, ler bizen trouv enn exkiz pou 
defann twa. Mo patronn mari manga. Si li may twa, li trangle twa.  
MANGANN  
Li li ma nga, mwa mo Mangann. Nou mem fami. Enteresan si li trangle mwa: mo pa pou bizen kravat.  
MARIYA  
Explike!  
MANGANN  
So lame otour mo likou ranplas kravat.  
MARIYA  
Jok la fad.  
MANGANN  
Poz to lalev lor li e li vinn dou. Zoli koze. Enn badou fer vinndou.  
MARIYA  
To kap travay. Mo patronn pou swa touy twa, swa fou twa deor. To merite.  
MANGANN  
Mo prefer lamor.  
MARIYA  
Kifer?  
MANGANN  
Lamor anpes enn move maryaz.  
MARIYA  
To pran zouzou pou badinaz, twa!  
MANGANN  
Mo ena de pwen for.  
MARIYA  
Kouma bretel. To de pwen kase, to kalson tonbe.  
MANGANN  
To lespri bien fite zordi. Kontinie trase. Eh! Si Sir Toby aret bwar, to merit en n meday. Kot bizen atas meday 
la? 
MARIYA  
Bous to labous, sovaz! Ala Madam pe vini. Fer to lespri travay pou to defans. Salam!  
LI SORTI  
 
 
OLIVIA, SERVITER E K MALVOLIO RANTRE  
45 
 MANGANN  
Zot dir mo gopia, lerwa bachara. Me mwa mo kone mo boufon lerwa. Meyer enn boufon malen ki enn 
malen boufon. Ki mo pe radote koumsa? - Bien le bonjour Madame!  
OLIVIA  
Tir sa boufon la divan mwa.  
MANGANN  
Zot pa finn tande? Tir Madam  la divan mwa!  
OLIVIA  
Ase! To lespri malad. Mo rod enn lot. Anplis, to finn vinn malonet.  
MANGANN  
Fasil koriz sa de defo la. Get Dokter Ramann pou okip mo lespri; get Per Soulivann pou okip mo malonet. 
Enn defo korize li nepli enn defo. Sa'ousi zot pa kone . Mo'nn dir zot Tir Madam la divan mwa!  
OLIVIA  
Non! Mo'nn dir tir li divan mwa.  
MANGANN  
Erer Madam! Erer! L'habit ne fait pas le moine. Mask kloun li lor mo figir, pa dan mo servo. Madam, ou'le 
mo prouv ou ki se ou latet ki pa bon?  
OLIVIA  
To kapav?  
MANGANN  
Fasil  
OLIVIA  
Ale, koze!  
MANGANN  
Madam kifer ou andey?  
OLIVIA  
Pou plor lamor mo frer.  
MANGANN  
Akoz so nam dan lanfer?  
OLIVIA  
Non, so nam dan paradi.  
MANGANN  
Ou latet pa bon Madam. Ou pe plore parski ou frer dan paradi? Amenn Madam la lopital fou.  
OLIVIA  
(ar Malvolio ) Ki ou panse? Mangann so latet bon?  
MALVOLIO  
Amizir li vieyi so fouka grosi.  
MANGA NN 
Amizir li grosi so fouka vieyi. Dimann Sir Toby.  
MALVOLIO  
Tou bachara deklar boufon. Lot zour enn apranti kloun ti fer li sap lor kal. Si ou pa riye, boufon bac hara 
perdi fas, perdi pie. Get li ganase! Bann nob soutir zot. Riye for -for. Fer zot kwar zot  komik. Bann nob ki 
soutir zot, pli bachara ki bachara.  
OLIVIA  
Ayo Malvolio, ou kwar oumem pli bon, pli gran, pli zoli. Ou tro kontan ou prop ego. Akoz sa ou pran pipi sat 
pou sounami. Mangann li enn kloun profesionel ki la pou fer komanter pou fer nou riy e. Peyna ofans ladan.  
MANGANN  
Madam, mo donn ou enn sertifika boufon. Oumem nou pli bon avoka.  
MARIYA RANTRE  
MARIYA  
Madam, ena enn zenn misie kot laport ki dir li bien bizen koz ar ou.  
 
OLIVIA  
46 
 Parye emiser Dik Orsino.  
MARIYA  
Pa kone. Zoli garso. Bien ankadre.  
OLIVIA  
Kisannla pe tini -tini li kot laport?  
MARIYA  
Ou tonton, Sir Toby.  
OLIVIA  
Al apel li. Li koz nenport. Pa fasil ar li!  
MARIYA SORTI  
Malvolio, al koz ar zenn om la ou. Si li mesaze Dik Orsino, dir ki mo bien malad ... ousa ki mo pa la … ousa … 
gete oumem; pourvi li ale.  
MALVOLIO SORTI  
Mangann, to'nn trouve. To lespri finn vinn vie. Dimoun nepli riye.  
MANGANN  
Madam, ou finn defann bann boufon vadire ou prop gars on li enn boufon; vadire bondie finn plen so krann 
ar lespri komik – ala li la - 
SIR TO BY RANTRE, LI PE BALOTE  
Sannla mo kwar so matier griz bien mens.  
OLIVIA  
Tonton, gran lazourne, ou finn fini sou? Kisannla kot laport?  
SIR TOBY  
Enn misie.  
OLIVIA  
Enn misi e? Ki misie?  
SIR TOBY  
Samem! Enn mmmmisie – (li rote ) enn bbbbez sa vinnday ouououourit la! Eh koko, kkkkimanier?  
MANGANN  
Bien mersi Sir Toby.  
OLIVIA  
Tonton, tonton, boner koumsa ou'nn fini rant dan soulezon?  
SIR TOBY  
Ki ssssezon? Tou sezon bon pou amize. Li kot lapppport.  
OLIVIA  
Wi. Kisannla?  
SIR TOBY  
Pa kone. Kikfwa ssssaytann. Kikfwa rrrachassss. Mo bien promne. Toussssa parey. Vire -tourne, mem 
pppparey.  
LI SORTI  
OLIVIA  
Mangann, dapre twa ki ete enn soular?  
MANGANN  
Kikenn ki pe nwaye, enn toke, enn fou. Enn grog plis ki bizen li vinn toke; de grog plis ki bizen li vi nn fou; 
trwa grog plis ki bizen … li anba lamer.  
OLIVIA  
Al get dokter lapolis pou fer otopsi. Mo bien kwar mo tonton finn nwaye. Net anba lamer. Al okip li 
Mangann.  
MANGANN  
Mo pli kwar li zis fou. Les toke okip fou.  
LI SORTI  
 
 
MALVOLIO RANTRE  
47 
 MALVOLIO  
Madam,  zenn grengale la extra teti. Li dir li pa pou bouze tank li pa finn koz ar ou. Mo dir li ou malad. Li dir li 
kone me li pou koz ar ou. Mo dir li ou pe dormi. Li dir li kone me li pou koz ar o u. Mo nepli kone ki pou fer. 
Li pli teti ki bourik.  
OLIVIA  
Dir li mo pa pou koz ar li.  
MALVOLIO  
Mo finn dir li sa me li dir li pou tini anplas kouma poto CEB, kouma lipie latab tank li pa koz ar ou.  
OLIVIA  
Ki kalite dimoun sa?  
MALVOLIO  
Ordiner!  
OLIVIA  
So m anier?  
MALVOLIO  
Bien move. Zero manier. Anvi pa anvi , li pou koze.  
OLIVIA  
So gabari, so laz?  
MALVOLIO  
Pa ase vie pou vinn enn zom; enpe tro vie pou res tigarson. Li kouma enn mang tann ki pre pou plen; enn 
lipie dan lamare ot, enn lot dan lamare bas; li ko uma enn tilom pre pou vinn zom. Me bizen axepte li zoli 
garson; so lavwa fen ek mizikal … vadire si pez so nene, dile sorti.  
OLIVIA  
Fer li rantre. Apel Mariya.  
MALVOLIO  
Mis Mariya, Madam pe apel ou!  
LI SORTI  
MARIYA RANTRE  
OLIVIA  
Donn mo vwal;  ed mwa kouver  mo figir.  
Bizen ekout mesaze Orsino.  
VIOLA RANTRE  
VIOLA  
Kisannla Kontes Olivia?  
OLIVIA  
Koz ar mwa. Mo va transmet ou mesaz. Ki ou komision?  
VIOLA  
O bote sanparey – kikenn kapav dir mwa si sa madam la limem Kontes Olivia. Mo pa konn li. Zame mo finn 
trouv li. Mo pa'le gaspiy mo diskour. Mo finn pran boukou  letan pou ekrir li, boukou letan pou aprann li par 
ker. O zoli dimoun pa fer mwa gagn latet; enn ti foutan, enn ti koze traver fer mwa boulverse.  
OLIVIA  
Kot ou sorti?  
VIOLA  
Mo pa kapav reponn sa. Li pa da n mo tex. Bon Madam, dir mwa si oumem Kontes Olivia. Koumsa mo kapav 
dir seki mo finn aprann pou dir.  
OLIVIA  
Ou enn akter?  
VIOLA  
Ditou. Anverite mo oblize fer seki mo pe fer me mo pa ditou seki mo paret. Mo enn lot. Silvouple, dir mwa. 
Oumem Kontes Olivia?  
OLIVIA  
Mo pa kapav koken mo prop plas.  
VIOLA  
48 
 Si ou Kontes Olivia, ou pe bliye ou rol. Ou pa gagn drwa met dan poban seki dapre ou devwar ou bizen 
partaze. Mo pe al andeor size. Les mo fer mo diskour lor ou bote; apre mo va donn ou leker mo mesaz.  
OLIVIA  
Pa perdi letan. Vinn lor esansiel. Efas blabla bla! 
VIOLA  
Malsans! Mo finn pran boukou letan pou ekrir enn zoli deskripsion poetik.  
OLIVIA  
Fasil pou fer sanblan. Bliye pas siro! Finn dir mwa ou ti bien tabardenn, bien enpertinan ar mo bann 
dimoun. Si mo finn  les ou vinn isi se pa parski mo anvi tann ou me parski mo 'le kone ki kalite dimoun ou 
ete. Si ou normal, retourn kot ou sorti; si ou ena enn rezon valab, donn enn rezime. Pa koz nenport. Mo 
peyna letan pou perdi ar patatipatata.  
MARIYA  
Larg lavwal Misie,  lapas divan ou.  
VIOLA  
Non mo bon matl o! Taler mo pou lev lank. Zoli Madam, met enpe douser dan ou gran pouvwar. Ki ou 
lentansion? Mo zis enn mesaze.  
OLIVIA  
Sirman ou mesaz negatif si nou konsider ou manier negatif. Ki ou komision?  
VIOLA  
Mo komision li zis  pou ou. Mo pa mesaze lager. Mo pa la pou reklam drwa lezot. Mo enn mesaze lape.  
OLIVIA  
Kot laport ou pa ti pasifik ditou. Ki ou mision?  
VIOLA  
Mo ti paret brit parski dimoun ti fer brit ar mwa. Mo mision li osi sekre ki virzinite. Dan ou zorey li sakre; 
dan zorey lezot li enn profanasion.  
OLIV IA 
Tou dimoun sorti. Les mo ekout parol bondie.  
MARIYA EK SERVITER SORTI  
Ale Misie lir ou tex.  
VIOLA  
Zoli-zoli Madam - 
OLIVIA  
Enn zoli tez … me ki ou ena pou dir? Kot ou tex?  
VIOLA  
Dan leker Orsino.  
OLIVIA  
Dan ki parti ? 
VIOLA  
Dan sant.  
OLIVIA  
Mo'nn fini lir li. Fos doktrinn.  
VIOLA  
Mo bon Madam, les mo get ou figir.  
OLIVIA  
Sa form parti ou mision? Negosie ar mo figir? Ou andeor size. Me mo pou tir rido pou ou get foto. ( li tir so 
vwal ) Get bien misie. Ala ki mo ete? Ki o u dir? Korek?  
VIOLA  
Parfe ... s i travay Bondie sa!  
OLIVIA  
Orizinal, natirel. Tini ferm dan bontan, movetan.  
VIOLA  
Bote rar kot form, kouler balanse;  
Kot talan lanatir prodwir mervey.  
49 
 Madam, pese sa! Ou pa ena drwa  
Al anba later san kit lor later  
Kopi ou bo te. 
OLIVIA  
Misie, mo pa pou fer lare; mo pou partaze. Mo pou donn ou enn lenvanter tou detayman: de lalev kouler 
rouz, de lizie gri avek sil, enn likou, enn manton ets. Finn avoy ou pou fer enn evaliasion mo bote?  
VIOLA  
Aster mo'nn konpran. Ou extra vantar ; 
Malgre ou defo, bizen axep te 
Ou extra zoli e Dik Orsino  
Sitan kontan ou ki li bien merit  
Gagn enn medaydor mem si ou panse  
Ki oumem larenn dan konkour bote.  
OLIVIA  
Donn mwa plis detay so lamour pou mwa.  
VIOLA  
Kouma pou dir sa? Li koz ou, pans ou;  
Soupire , plore; modi so desten …  
Kouma li fini, li rekoumanse.  
OLIVIA  
Kont Orsino konn bien mo lentansion.  
Mo apresie li san mo kontan li.  
Li enn bon dimoun, li'ena bon manier;  
Li bien posede; li zenn, li bien fit;  
So repitasion ek so prestiz gran.  
So lekor ek so  lespri admirab  
Me mo pa kon tan li. Peyna lamour.  
Fer li konpran sa.  
VIOLA  
                       Si mo ti kontan  
Kouma li kontan, difisil pou mwa  
Pou konpran kifer pa pe axepte  
Mo lamour senser.  
OLIVIA  
                            Ki ou ti pou fer?  
VIOLA  
Ranz enn kabinn tristes kot ou laport,  
Koz ar mo lot -nam ki dan ou lakaz;  
Ekrir sonet lor lamour meprize  
E sant zot for -for lanwit ek lizour;  
Kriye for ou nom ziska ki labriz  
Dan feyaz, dan touf fler sant  melodi  
“Olivia gate, pa kas mo leker!”  
Mo pa pou lar ge ziska ou sede.  
OLIVIA  
Waw! Enpresionan! Ki nom ou fami?  
VIOLA  
Gran fami malgre laparans zordi.  
Mo bien respektab.  
OLIVIA  
                             Dir Dik Orsino  
Mo leker pa lib. Perttan ensiste!  
Me si ou anvi, ou kapav vini  
50 
 Pou dir mwa kouma ou patr on finn pran  
Mo mesaz pou li. Orevwar. Pran sa.  
Enn tipti ba xis pou dir ou mersi.  
VIOLA  
Ramas sa Madam. Mo pa bizen sa.  
Mo p atron bizen zenerozite,  
Pa mwa. Si enn zour ou tom amoure  
Ar enn blok granit, lerla ou pou konn  
E ou pou konpran soufrans mo patron.  
Salam fam kriel!  
LI SORTI  
OLIVIA  
                        “Ki nom ou fami?”  
“Gran fami malgre laparans zordi.  
Mo bien respektab.” Mo sir to koz vre.  
To demars, to langaz, to konportman  
Montre to nesans. Tansion Olivia!  
To pe glis tro vit. Orsino ki nob,  
Pa so mesaze. Maladi damour,  
Ala to rapid! Ayo zenes la  
Li bien spesial. Eski desten sa?  
Malvolio, eh Malvolio, vinn la vit. 
MALVOLIO RANTRE  
MALVOLIO  
Wi, Madam!  
OLIVIA  
Al zwenn mesaze ki fek sorti la.  
Li finn kit enn bag. Dir li repran li.  
Dir li dir so patr on, Dik Orsino,  
Ki Kontes Olivia pa kontan li.  
Vinn get mwa dime pou konn mo rezon.  
Fer vit Malvolio!  
MALVOLIO  
Rayto!  
LI SORTI  
OLIVIA  
Mo nepli kone seki mo pe fer.  
Mo kwar mo lizie pe anbet mo nam.  
Desten pran mo lavi dan to lame;  
Seki to deside, mo axepte . 
LI SORTI  
 
AK 2 SENN 1  
LOR LAPLAZ ILIRYA  
ANTONIO EK SEBASTIEN RANTRE  
ANTONIO  
Ou pa'le reste? Ou pa'le mo vinn ar ou? Kifer Roderigo?  
SEBASTIEN  
Konpran mwa. Mo zetwal move mat. Mo pa'le mo mofinn afekte ou desten. Akoz sa, silvouple, les mo 
lagign ek mwa debrouye tousel. Mo pa gagn drwa les mo movesor ponn so dizef lagign kot ou e rwinn ou 
lavi. 
 
ANTONIO  
51 
 Les mw a omwen kone kot ou pe ale.  
SEBASTIEN  
Pa dimann mwa sa! Mo peyna plan. Mo les lasans gid mwa. Antonio, mo kwar ou enn dimoun diskre. Ou pa 
pou sey fe r mwa dir seki mo anvi kasiet. Akoz sa mo pou dir ou tou lor mwa. Mo apel Sebastien (pa 
Roderigo); mo papa ti Sebastien Mesalinn ki ou ti kone. Ler li ti desede, li ti kit deryer li mo ser ek mwa, de 
zimo. Mo ti kapav fini dan tom akwatik kouma mo ser si o u pa ti la pou sap mo lavi.  
ANTONIO  
Domaz mo pa finn sap so lavi 'si.  
SEBASTIEN  
Li ti enn zoli mamzel. Nou ti bien resanble. Li ti extra zoli ek entelizan. Mo leker gro ler mo pans li. Mo vers 
dilo sale lor so tom dilo sale.  
ANTONIO  
Sori mo pa finn kapav d onn ou plis konfor.  
SEBASTIEN  
Pa dir sa. Okontrer mo sagren mo finn donn ou otan traka.  
ANTONIO  
Les mo vinn ou serviter. Sinon mo pou mor ar sagren.  
SEBASTIEN  
Pa dir sa zame si ou pa'le touy lavi ki ou finn sape. Salam Antonio. Mo leker tris. Mo per tansio n mo larm 
koule. Mo pe al kot Kont Orsino. Bay!  
LI SORTI  
ANTONIO  
Bondie beni twa! Si mo pa ti'ena  
Boukou ennmi dan lakour Orsino  
Mo pa ti pou les twa tousel laba.  
Me mo Sebastien, mo tro kontan twa  
Pou les twa tousel dan traka laba.  
LI SORTI  
AK 2 SENN 2  
LOR SIME KOT LAKAZ OLIVIA  
VIOLA EK MALVOLIO RANTRE  
MALVOLIO  
Pa oumem fek kit Kontes Olivia?  
VIOLA  
Limemsa! Fek -fek la laba. Aster isi.  
MALVOLIO  
Madam dir ou repran ou bag. Ou ti bien kapav repran li oumem, evit mwa lapenn galoup deryer ou. Li dir 
ou fer ou p atron konpran ki Madam Olivia pa enterese ar li; ki li bizen aret avoy emiser; ki ou bizen aret 
amenn mesaz ou patron. Sel rezon ki kapav amenn ou isi se ki ou vinn raport Madam manier ki ou patron 
pran sa mesaz la. Ala ou bag.  
LI ZET LI ANBA  
VIOLA  
Li ti a xepte bag la. Mo pa pou repran li.  
MALVOLIO  
Aret koz manti. Ou ti fors li pran. Madam ole ki ou re pran ou zafer. Si li vo lapenn ramas li, ala li la. Sinon, 
les seki trouv li, pran li.  
LI SORTI  
VIOLA  
Enn bag? Me ki bag? Madam la bien drol.  
Tansion degizman  pe sem konfizion.  
Li ti fixe mwa ar gran emosion;  
Telman for ki so lalang ti'amare  
E so koze ti paret ganase.  
52 
 Latet finn gate! Li pa bet ditou.  
Li finn servi so serviter vantar  
Pou dir mwa revinn vizit so lakaz.  
Pa ti'ena okenn bag dan mo mision.  
Se pa Or sino ki li pe vize  
Me mwa, povdemwa. Ayo Olivia,  
To finn may dan lak lerwa ilizion.  
Satan pe serv i latrap degizman  
Pou may leker fam kouma polipot  
Fer ravaz toultan ar zarm laparans.  
Ki pou arive dan sa tourmant la?  
Mo patron kontan Madam Olivia;  
Madam Oli via finn tom amoure  
Ar lonbraz miraz. Ki pou arive?  
Parski mo enn 'zom' mo pa kapav dir  
Enn lot z om ki mo amoure ar li;  
Parski mo enn fam, pov -pov Olivia  
So lamour kouma dilo lor fey sonz.  
O letan, letan to tousel kapav  
Demay difil la, tir mwa dan lakav.  
LI SORTI  
AK 2 SENN 3  
ENN LASAM DAN LAKAZ OLIVIA  
SIR TOBY EK SIR ANNDROU RANTRE  
SIR TOBY  
Vini Sir Anndrou. Si to pa ankor al dormi apre minwi, savedir to finn lev boner. Early bird catches the worm. 
Bravo!  
SIR ANNDROU  
Kaajani! Toultan mo ti kwar lev tar donn  retar.  
SIR TOBY  
Erer kamarad! Erer! Rezonnman rann kouma enn ver vid. Al dormi apre minwi s e al dormi boner gramaten. 
Komprenndo! Dan lavi ena kat eleman.  
SIR ANNDROU  
Laverite vre. Anverite dan lavi ena zis de: manze ek bwar.  
SIR TOBY  
To enn fizolof! Anou  manze -bwar. ( Li kriye for ) Mariya, amenn enn brok diven.  
MANGANN RANTRE  
SIR ANNDROU  
Ala jalsa douniya!  
MANGANN  
Eh mo de koko, anou fer enn triyo.  
SIR TOBY  
Vini, vini, vini, mo fouka. Bat enn sawal.  
SIR ANNDROU  
Vre sa. Li sant bien. Olie pitay mo ti pou pr efer ena so zoli lazam ek so zoli lavwa. Yer swar to ti fer mwa 
bien riye ar to jok lor b akanal mont souval, lor karay so dan sodier, lor cholo ki bwar diven kaspalto. Mo ti 
donn twa enn zoli gousaz pou to laryaz, pa vre.  
MANGANN  
J'ai empoché votre generos ité. Nene Malvolio pa enn dekapsilater; mo trannsenk met legan e mo dalon pa 
frekant mezo n. 
SIR ANNDROU  
Zoli jok, zoli jok! Aster sant enn sante.  
MANGANN  
53 
 Zot ole enn sante moral ousa sante lamour?  
SIR ANNDROU  
Sante lamour. Moral rann!  
MANGANN  
Kas gouyav ba ba, pa tini -tini  
Letan pa atann personn:  
Samem sa fler ki pe riye zordi  
Dime, dime pou riy zonn.  
Lerwa soley, lalanp parasol ble  
Amizir li mont lao  
So dife refrwadi, so ler vinn pre  
Pou tranp lasann dan dilo.  
SIR ANNDROU  
Vava!  
SIR TOBY  
Alime dife!  
MANGANN  
Kan bann zenes zot dife ankor for  
Lavi nisa, jos partou;  
Me ler laz rantre, laflam pe al mor  
Freser liver bous bann trou.  
Pa fer to timid baba, chom lavi;  
Tank to kapav, gout enn gous  
Parski baba, kan to fri finn fletri  
Fini! Pa pou'ena repous.  
SIR ANDROU  
Enn lavwa dimiel!  
SIR TOBY  
Alenn pouri!  
SIR ANNDROU  
Wi, wi! Dimiel pouri.  
SIR TOBY  
Si servi nene, li sant kouma dimiel fermante. Anou fer lesiel tranble. Lev makanbo ziska sovsori boure. To do 
or not to do, that is the question.  
SIR ANNDROU  
Anou fer. Mo kouma lisien dan lamizik  
MANGANN  
Mo toutou zap de ton anba bef.  
SIR ANNDROU  
Foul laverite! Nou sant 'Gopia'.  
MANGANN  
Choupchap gopia. To fer mwa apel twa gopia.  
SIR ANNDROU  
Pa timan nean! Dimoun kontan apel mwa gopia. Avoy lamizik. Li koumanse: ' Choupchap'.  
MANGANN  
Kouma p ou koumanse e fer choupchap anmemtan?  
SIR ANNDROU  
Pa fer fos Mangann. Larg sa lavwa la.  
ZOT SANTE, DANSE  
MARIYA RANTRE  
MARIYA  
Aret sa tapaz la. Si Madam pa finn fini dimann Malvolio vinn aret zot lelan, mo pa apel Mariya.  
SIR TOB Y 
54 
 (Li sant enn melanz ) Ki t i balye la, madam lonorab ki ti balye la. Kaise belona do koko, kaise belona. Bay 
Abou trap to dire xion, vir to manivel. Dil deke deko, dil deke deko. Donn mwa de boutey bay Kedou, Dan 
Lenn at ana, a Moris bahout atcha...  
SIR ANN DROU  
Sir toby, ou enn zeni mizikal, parey kouma mwa.  
MARIYA  
Trankil vouzot. Li pe vini.  
MALVOLIO RANTRE  
MALVOLIO  
Mesie, zot latet pa bon? Kot zot kwar zot ete? Lespri pa bon; manier finn fonn? Yap -yap, fer tapaz kouma 
soular dan tavern? Zot pa respe dimoun  ki bizen dormi? Okenn resp e pou ton ek tan!  
SIR TOBY  
Fos! Nou gard ton ek tan kan nou sante. Grate ale!  
MALVOLIO  
Sir toby, les mo dir ou kare -kare: Madam axepte ou isi parski zot fami me li pa dakor ar ou move manier. Si 
ou kapav dir orevwar ou move manie r, bien bon. Ou kapav reste. Sinon bay -bay Sir Toby.  
SIR TOBY  
(Li sante ) Salam, bay -bay, avidesein, sayonara;  
               Salam, bay -bay, avidesein, sayonara;  
               Salam, bay -bay, avidesein, sayonara …  
MARIYA  
Tini-tini Sir Toby!  
MANGANN  
                Larim dan ne ne, dilo dan lizie,  
                Laz pe rantre, li ganase.  
MALVILIO  
Abon!  
SIR TOBY  
                Pa kwar mo pe mor, do baba,  
                Pa kwar mo pe mor.  
MANGANN  
                   Koze mo mam, koze!  
MALVOLIO  
Mo pou raport zot. 
SIR TOBY  
Mo fann ar li?  
MANGANN  
Fann ar li. Fann ar li.  
SIR TOBY  
Ki to dir? Ki to kwar to'ete? To zis enn anplwaye isi. Mwa mo tonton Madam la. Parski to deklar piriten, 
dapre twa, lemonn bizen aret amize.  
MANGANN  
Sa ki apel zoli koze!  
LI SORTI  
SIR TO BY 
Malvolio, al okip to okipasion e fou mwa lape. Mariya, amenn enn brok diven.  
MALVOLIO  
Si ou respekte Madam, ou pa gagn drwa, Mariya, ankouraz dezord dan so lakaz. Mo oblize raport ou.  
LI SORTI  
MARIYA  
Al denge!  
SIR ANNDROU  
Mo bien anvi bwar kan mo gagn f en; chalenj li p ou enn diel, refiz lager e boufonn li.  
55 
 SIR TOBY  
Fer sa. Drafte enn chalenj e mo pou livre to let momem, viva -voce.  
MARIYA  
Sir Toby, tini -tini. Depi vizit sa zenn Misie ki travay pou Dik Orsino, Madam koumadir finn manz mous -zonn. 
Les Mister  Malvolio dan mo lame. Si mo pa reysi tourn li anbourik e fer tou dimoun boufonn li, mo pa apel 
Mariya.  
SIR TOBY  
Dir mwa tou.  
MARIYA  
Zot kone li kontan deklar piriten?  
SIR ANNDROU  
Si mo ti kone, mo ti pou kas so lagel.  
SIR TOBY  
Akoz li enn piriten? Donn to  rezon.  
SIR ANNDROU  
Peyna rezon me mo pou fer li kanmem.  
MARIYA  
Enn move zokris sa. Enn roderdeler, enn roder bout, enn boufon ki aprann bel -bel expresion par ker e servi 
zot andeor kontex. Li kwar li enn terib, lerwa pa so kouzen; li kwar ki tou fam ki ge t so vizaz tom amoure ar 
li. Mo pou servi sa pou may li dan lak.  
SIR TOBY  
Kimanier?  
MARIYA  
Mo pou ekrir enn biye dou ki dekrir 'so bote'. Mo pou imit lekritir Madam. Fasil sa. Mo fer Malvolio gagn let 
la. Mo sir li pou persiade ki Madam amoure ar li.  
SIR TOBY  
Mo pe santi lay.  
SIR ANNDROU  
Lay dan mo nene.  
MARIYA  
Benker sek, Malvolio rant dan latrap. Mo pou dir zot kot zot bizen kasiet pou get tamasa. Prepar zot pou 
trap vant, riye. Al dormi, dime nou regle kont. Salam  
LI SORTI  
SIR TOBY  
Bonswar O Kamasoutra!  
SIR ANNDROU  
Enn bay 35!  
SIR TOBY  
Li enn ras apar e li ador mwa.  
SIR ANNDROU  
Mo ti konn sa enn fwa.  
SIR TOBY  
Finn ler pou al kaysou. Sevalie Anndrou, pitay pe manke.  
SIR ANNDROU  
Si mo pa may ou nies mo pou fat net.  
SIR TOBY  
Avoy fizon. Si to pa gagn li, ap el mwa trou may.  
SIR ANNDROU  
Si mo pa dir sa, mwa mo enn trou may.  
SIR TOBY  
Tro tar pou al dormi. Ena enn boutey dan mo lasam. To vini?  
ZOT SORTI  
56 
 AK 2 SENN 4  
DAN PALE ORSINO  
DIK ORSINO, VIOLA, KOURYO, BANN NOB EK MIZISIEN  
ORSINO  
Donn mwa lamizik.  
BANN MIZIS IEN VINN DIVAN  
                         Bonzour tou dimoun.  
Mo bon Sezario – sa sante yer swar,  
Vie sante tradisionel, popiler  
Ti kalme mo ner, soulaz mo lapenn,  
Pa kouma sante modern ek ritme.  
Donn mwa enn kouple.  
KOURYO  
Senier, santer ki sant sa san te la  pa'nkor arive.  
ORSINO  
Kisannla sa?  
KOURYO  
Mangann, boufon ki ti anplwaye par Papa Madam Olivia. Aster souvan li vinn isi.  
ORSINO  
Al sers li. Letansa, dir bann mizisien zwe ler la.  
KOURYO SORTI  
MIZISIEN ZWE LAMIZIK  
Vinn la Sezario. Kan lamour chom twa  
Koum a li'nn chom mwa, mazinn mwa.  
Bann vre amoure parey kouma mwa.  
Nanye pa stab exepte zimaz  
Bieneme ki pa kit lespri ale.  
Eski to kontan sa melodi la?  
VIOLA  
Wi. Li avoy signal dan sant l eker 
Kot lamour regne.  
ORSINO  
                          Ala to koz bien!  
Mem to ankor zenn, mo sir to lizie  
Finn zwenn zwazo rar. Dir laverite.  
VIOLA  
Ou ena rezon.  
ORSINO  
                      Kouma li ete?  
VIOLA  
Parey kouma ou.  
ORSINO  
                       Li pa bon pou twa.  
Ki laz li ena?  
VIOLA  
                  Mem laz ou ena.  
ORSINO  
Tro vie mo garson. Fam bizen pli zenn.  
Enn fam ki pli zenn anpes zom fane.  
To kone, nou zom, nou kouma sezon.  
Nou sanze brit -brit. Fam boukou plis stab.  
VIOLA  
Mo dakor ar ou.  
57 
 ORSINO  
                       Rod enn pies pli zenn.  
Sinon to lamour pou fatig bien vit.  
Fam li kouma fler. Kouma to kas li,  
So petal grene.  
VIOLA  
Mo dakor ar ou. Enn zistwar bien lour.  
Zennfi ki fini kan li vinn machour.  
KOURYO EK MANGANN RANTRE  
ORSINO  
Mangann, sant sante to ti sante yer.  
Ekoute garson! Se sante lamour  
Ki travayer fam fredone angroup  
Ler zot kas dite ou demay file.  
Zot kontan sikann bann amoure zenn  
Kouma seki vie.  
MANGANN  
                      Kapav kouma nse?  
ORSINO  
Larg sawal, Mangann!  
MANGANN SANTE  
MANGANN  
Pa kapav viv, prefer lamor.  
Dan mo lavi peyna la mour.  
Mo bienneme finn pers leker  
Ar fos promes, koze dan ler.  
 
Mo pa bizen kavo fleri.  
Zet mo lekor, les li pouri;  
Pa kit deryer zestaz fatra  
Ki fer zenes priye maya.  
 
Aster lamour peyna so plas,  
Enn ras rr achas kras so lakras,  
Fer zarden fler vinn simiti er, 
Fer paradi imit lanfer.  
ORSINO  
Extra, Mangann, extra. Ala enn ti kado pou to lapenn.  
MANGANN  
Peyna lapenn. Mo gagn plezir sante.  
ORSINO  
Pran sa pou pey plezir.  
MANGANN  
Ou'ena rezon. Touzour pey ser pou ti plezir.  
ORSINO  
Les mwa tousel. Mo bizen koz ar Sezario.  
TOU DIMOUN SORTI  
Sezario, al reget sa madam la.  
Dir li so dibien pa enteres mwa.  
Zis so nam sakre ki pe atir mwa.  
VIOLA  
Me si li li pa amou re ar ou?  
ORSINO  
58 
 Zame mo pa pou satisfe ar sa!  
VIOLA  
Kikfwa oblize! Nou fer koumadir  
Ena enn mamzel ki amour e fou  
Ar ou me ou pa kontan li ditou.  
Eski li pa pou bizen axepte  
Ki ou leker pa ena plas pou li?  
ORSINO  
Sezario, pa konpar enkonparab!  
Dan leker enn fam peyna ase plas  
Pou kontenir pasion dan mo leker.  
Lamour fam li enn tipti lapeti  
Me lamour enn zom koum a losean  
Li anvlop, aval tou. Pa kit nanye.  
Ala diferans ant lamour enn fam  
Ek lamour enn zom, lamour Orsino.  
VIOLA  
Pa kone. Pa sir.  
ORSINO  
                       Kifer to dir sa?  
VIOLA  
Mo papa ti'ena enn tifi ki ti  
Kontan enn garson kouma mo ti pou  
Kontan  ou, Senier, si mo ti enn fam.  
ORSINO  
Rakont so zistwar.  
VIOLA  
                          So lamour sekre  
Ti minn so lavi kouma bebet minn  
Enn ti bouton roz. So sourir larme  
Kouma Madona ti montre lafors  
Lamour feminen. Samem lamour fam!  
Nou bann zom nou fo r lor fer enn ta senn  
Me fam pli diskre, soufer dan silans.  
ORSINO  
Ki ti'ariv to ser? Lamour ti touy li?  
VIOLA  
Mo sel tifi ek garson mo papa . 
Lavi pa fasil. Mo'al kot madam la?  
ORSINO  
Fer to komision. Donn sa madam la  
E dir li koumsa “Lamour Orsino  
Pa pou axepte enn repons zero.”  
ZOT SORTI  
AK 2 SENN 5  
DAN ZARDEN OLIVIA  
SIR TOBY, SIR ANNDROU EK FABIEN RANTRE  
SIR TOBY  
Ou vinn ar nou Misie Fabien?  
FABIEN  
Pa manti! Pa kapav rat sa natak la.  
SIR TOBY  
Ou dakor ki sa lisien la bizen pey so pese zordi?  
59 
 FABIEN  
Mo fo ul dakor. Sa koson la finn raport mwa ar Madam Olivia ki aster refiz koz ar mwa.  
SIR TOBY  
Pou fer li vwar, nou fer plis ki avan. Pa vr e Sir Anndrou?  
SIR ANNDROU  
Sinon nou ki lisien -koson.  
SIR TOBY  
Ala mo lagam souna vini!  
MARIYA RANTRE  
Ki li dir, joyau de la couronne?  
MARIYA  
Ale, al kasiet deryer banbou. Malvolio pe vinn par isi. Pandan enn demi -er li ti dibout dan soley pou admir 
siloue t so lonbraz. Yam li bien si zot kontan enn bon jok. Sa let la, mo sir, pou fer li kwar limem katalog 
mannken. Kasiet vit.  Sinon zot kas lakle.  
TRWA ZOM LA AL KASIET  
Fer to louvraz mo baba (li poz let la anba ). Ala li pe vini, zibie ki kontan siro.  
LI SORTI  
MALVOLIO RANTRE  
MALVOLIO  
Li dan mo desten, peyna lot. Enn fwa Mariya ti dir mwa ki li ena enn feb pou mwa e limem ti fer  mwa 
konpran ki si zame li tonbe, kikenn kouma mwa pou fer li grene. Peyna dout ki li tret mwa pli bien ki so 
bann lezot serviter.  Ki so konklizion?  
SIR TOBY  
Sa ki apel mari toupe!  
FABIEN  
Trankil. Les li gonfle kouma tekwa Medenn.  
SIR ANNDROU  
Mo anvi kalot  li. 
FABIEN  
Trankil vouzot.  
MALVOLIO  
Konklizion: mo pe vinn Kont Malvolio.  
SIR TOBY  
Eta koutta!  
SIR ANNDROU  
Biw, biw; mo touy li. 
FABIEN  
Shooouuut!  
MALVOLIO  
Ena presedan. Markiz Strache ti marye ar so mazordom.  
SIR TOBY  
Trap mwa sinon mo bez li.  
FABIEN  
Shooouuut! Get li, zokris la! Rev pe sarye li lao -lao. 
MALVOLIO  
Apre linndemiel, mo asiz lor fotey Kont Malvolio …  
SIR TOBY  
Pret mwa enn fizi!  
MALVOLIO  
Dan mo dezabiye velour brode; apre lasies; mo les Olivia repoze; mo apel mo bann ofisie …  
SIR TOBY  
Etae!  
 
60 
 FABIEN  
Shooouuuuuut!  
MALVOLIO  
Ar mo regar, mo fer zot konpran zot plas. Mo dir zot al sers Tonton Toby...  
SIR TOBY  
Baprreba p! 
MALVOLIO  
Dis zom al sers li, vini. Mo dir li ar enn regar sever. 'Tonton, bizen fer bon garson. Aret fane.'  
SIR TOBY  
Li pa plati to nene?  
FABIEN  
Trankil. Zot pou kas lakle.  
MALVOLIO  
Apre, aret perdi letan ar sa enbesil Sir Anndrou.  
SIR ANNDROU  
Eh! Li pe  koz mo koze.  
MALVOLIO  
Ki ete sa? Enn let. ( li ramas let la ) Lekritir Madam sa. Wi, samem so 'q'; so 'p','t'...; sa so 's', so 'f'. Pey na lot. 
So lekritir sa.  
SIR ANNDROU  
Ki li pe zaze: so q, so p t, so s, so f? Sa latet pa bon.  
MALVOLIO  
(Li lir ) 'Pou mo bienneme chorri -chorri.' Sa se so expresion favori. Ki ena ladan? Lanvlop pa sele. (li ouver let 
la, koumans lir)  
Bondie kone kisannla m o lamour  
Me kisannla, personn pa pou kone.  
Samem sekre fer mwa soufer lanfer.  
To kwar twa sa Malvolio?  
SIR TOB Y 
Ala li mord lamson!  
MALVOLIO  
Mo sibaltern, limem mo mari.  
Mo bizen bostayt akoz tilespri,  
Soufer ansilans akoz partipri.  
M.O.A.I, vinn ouver mo prizon.  
FABIEN  
Enn husband lak. Sirandann mont lor pie.  
SIR TOBY  
Sa fam la, peyna so segon!  
MALVOLIO  
M.O.A.I, vinn ouver mo prizon. Atansion! Pa prese. Mo sibaltern, limem mo mari. Mo so sibaltern ki li 
kontan. Li ole marye ar mwa. Li mo patronn; dime mo m etress, mo fam. Me ki sa M.O.A.I? M kouma 
Malvolio; me O swiv olie A. Ti bizen fini par O me li fini par I.  
SIR TOBY  
Taler mo kraz to zafer, mo fer twa kriy AIO.  
MALVOLIO  
Madam bien malinn. Li finn met zot andezord pou kasiet sekre. He! Ena enn mesaz lor v erso. “Si to trouv sa 
let la, pa per. Mo kapav pli gran me mo pli piti. Ena ki ne gran; ena ki vinn gran; ena vinn gran parski pli gran 
61 
 fer li vinn gran. To nouvo desten pou fer twa vinn gran. Pa per, bes latet, fonse. Fann ar mo tonton; dres ar 
bann servi ter; koz kouma sefdeta; sanz louk, sanz bataz. Met stoking zonn ar lase krwaze. Si to'le mont lor 
mwa (ayo ki mo pe dir?)  servi lesel promosion. Sinon res enn sibaltern, enn senp serviter ki pa vo mo lestim. 
Salam. O Maitre, laisse moi devenir ta maîtresse . 
BONERE -MALERE  
Banane zanfan! Mesaz la kler. Mo pou lir Makiavel ek Mein Kampf. Mo pou imilie Sir Toby; mo po u aret 
frekant dimoun ordiner. Mo pou swiv preskripsion dan tou so detayman. Ase reve aster. Mo patronn 
kontan mwa. Lot zour li ti remark mo stoki ng zonn. Li ti felisit mwa lor manier mo krwaz lase lor mo stoking. 
Wey! Li ti pe deklar so lamour. Li ole ki mo abiy dan so manier. Mo ena enn gran lavenir. Zipiter ki mo 
bondie!  
Ena enn P.S: (li lir)  “Mo sir to kone kisannla mwa. Si to a xepte mo lamour, mo'le ki to toultan fer sourir dan 
mo prezans parski to sourir kouma akter Boliholiwoud. Tomem mo gate -pouri. Pa aret sourir.” Zipiter 
desinn mo sourir, fer li permanan.  
LI SORTI  
SIR TOBY  
Mo kapav marye ar sa fam la akoz so lespri.  
SIR ANNDROU  
Mo'si parey.  
SIR TOBY  
Mo refiz dot exepte enn lot plezantri koumsa.  
SIR ANNDROU  
Mo'si parey.  
FABIEN  
Ala li vini, Larenn Metdanlak.  
MARIYA RANTRE  
SIR TOBY  
Seki to dimande, mo donn twa.  
SIR ANNDROU  
Mo'si parey.  
SIR TOBY  
Atas mo lame -lipie, fer mwa to esklav.  
SIR ANNDROU  
Mo'si parey  
SIR TOBY  
Kan so somey kase e so rev fonn, pov jab la pou vinn fou.  
MARIYA  
Li finn glis l or diber?  
SIR TOBY  
Li finn aval labwet, lamson, diplon, bouson ek lame peser.  
MARIYA  
Aster nek gete ki pou ariv sef boufon. Madam deteste kouler zonn; lase  krwaze se lamod depase; Madam 
pou agase ar so sourir sirtou ki li andey. Zot ole manz pistas, get si nema? Swiv mwa.  
SIR TOBY  
Kot to'le mo'ale, mo pou vinn ar twa. O lespri diabolo!  
SIR ANNDROU  
Mo'si parey.  
ZOT SORTI  
AK 3 SENN 1  
DAN VERZE OLIVIA  
VIOLA EK M ANGANN RANTRE; MANGANN PE ZWE LAMIZIK  
VIOLA  
Bonzour Misie, ou enstriman ed ou gagn lavi?  
62 
 MANGANN  
Mwa ki donn mo enstriman lavi. San mwa li zis enn bout dibwa, detrwa difil.  
VIOLA  
Wi mo rapel ou. Ou kontan fer bann mo fer koustik.  
MANGANN  
Dan enn lemonn kot  gran dimoun swadizan stab pe fer tout sort kalite koustik, li normal ki langaz, mo, fraz  
vir anbalao.  
VIOLA  
Depi kan ou filozof?  
MANGANN  
Depi ki sazes dibout lor so latet, lipie anler.  
VIOLA  
Madam la?  
MANGANN  
Li pa'nn dir mwa.  
VIOLA  
Eski sa kapav ed ou ra pel? (Donn li lamone)  
MANGANN  
Si li tousel, non. Donn li enn konpagnon, lor vites memwar revini.  
VIOLA  
Ou parol kout ser.  
MANGANN  
Kan poezi peyna valer, parol kouyoner gagn valer. Madam kone ou pe vini?  
VIOLA  
Non. Ou kapav dir li ki Sezario ti'a kontan koz  ar li?  
MANGANN  
Personn pa travay pou mersi misie.  
VIOLA  
Oke! Ala enn ti Pol pou ou Virzini. (Donn li lamone)  
MANGANN  
Rayto! Mo al dir li ou pe atann isi.  
LI SORTI  
VIOLA  
Sa boug la enn gran trannkat debrouyar,  
Exper lor demay difil, for lor tir  
So kanet da n zwe e fer nou riye.  
Kan gran dimoun dan landrwa vinn to ktok  
Grasa so lespri nou remont lor rel.  
SIR TOBY EK SIR ANNDROU RANTRE  
SIR TOBY  
Je vous salue, Monsieur.  
VIOLA  
Et moi aussi.  
SIR ANNDROU  
Li koj franche bien. Ze vou sali.  
VIOLA  
Votre serviteur.  
SIR TOBY  
My niece is desirous you should enter.  
VIOLA  
It is my purpose.  
SIR ANNDROU  
Itae! Li koj angle 'si.  
63 
 OLIVIA EK MARIYA RANTRE  
VIOLA  
O exselan Madam sanparey. Lesiel aroz parfe n lor later kot ou marse.  
SIR ANNDROU  
Baprrebap! Sa enn poyet sa!  
OLIVIA  
Les no u tousel.  
SIR TOBY, SIR ANNDROU EK MARIYA SORTI  
Trap mo lame Misie.  
VIOLA  
Konsider mwa ou serviter fidel.  
OLIVIA  
Dir mwa ki ou nom.  
VIOLA  
O Prenses zoli -zoli, mo apel Sezario, ou serviter devoue.  
OLIVIA  
Mo serviter? Mo ti kwar ou serviter Dik Orsino?  
VIOLA  
Li ou serviter; mwa mo so serviter. Donk mo ou serviter  'si. 
OLIVIA  
Pa koz li. Koz ou.  
VIOLA  
Madam, mo finn vinn isi pou dir ki kantite mo patron kontan ou.  
OLIVIA  
Aret koz li! Sanz disk. Koz seki fer plezir mo leker.  
VIOLA  
Mo bon Madam …  
OLIVIA  
Les mo ko ze. Dernie fwa nou ti zwenn,  
Mo ti les mazik sarye mo lespri  
E mo ti avoy enn bag deryer ou.  
Aster mo onte ki mo finn mal fer  
Parski ou kapav pas move zizman.  
Kikfwa ou panse ki mo endesan,  
Mo pe servi trik pou may ou dan lak.  
Dir mwa ou panse.  
VIOLA  
                           Mo bien sagren ou.  
OLIVIA  
Koumansman lamour?  
VIOLA  
                               Pa kwar sa Madam.  
Parfwa nou leker sagren nou ennmi.  
OLIVIA  
Ou ena rezon. Si ena pou mor,  
Prefer mor lor lor, ki enn ta fimie.  
Zenn Misie mo pou ar et ag as ou.  
Kan ou ler vini, mo sir ou madam  
Pou gagn bon misie.  
VIOLA  
                             Ou peyna nanye  
Pou dir mo patron?  
 
64 
 OLIVIA  
                           Dir mwa silvouple,  
Ki ou kwar mo'ete.  
VIOLA  
                           Ou pa kwar ou'ete  
Seki ou ete.  
OLIVIA  
                  Parey kouma ou!  
VIOLA  
Tap ladan! Li vre. Mwa mo pa ete  
Seki mo paret.  
OLIVIA  
Mo'anvi ki ou vinn seki mo anvi.  
VIOLA  
Li ti pou meyer ki seki mo'ete?  
Kikfwa. La mo enn fey sek  dan divan.  
OLIVIA  
(ar limem ) Ayo, so mepri fer l i pli zoli.  
Enposib pou mwa kasiet mo lamour.  
(ar Viola ) Sezario, par tou bann valer sakre,  
Mo oblize dir, malgre ou fierte,  
Ki mo kontan ou. Mo pa pou kapav  
Kasiet lafiev ki pe bril mo leker.  
Pa servi mo ka  pou fer ou vantar;  
Dir ki se pa ou ki finn rod s ikann.  
Kan nou rod lamour, li enn bon zafer;  
Kan nou gagn lamour, li ankor pli bon.  
VIOLA  
Mo fer ou serman peyna okenn fam  
Ki dan mo leker. E mo asir ou  
Zame pa pou'ena. Mo leker pou mwa.  
Adie Madam. Mo promet mo pa pou  
Agas ou ar reket Dik Orsino.  
OLIVIA  
Revini zennom! Kikfwa ou kapav  
Ouver mo leker pou pran so lamour.  (ZOT SORTI ) 
 
AK 3 SENN 2  
ENN LASAM DAN LAKAZ OLIVIA  
SIR TOBY, SIR ANNDROU EK FABIEN RANTRE  
SIR ANNDROU  
Sir Toby, mo pe ale. Pa kapav reste . 
SIR TOBY  
Quefaire Sir Anndrou, quefaire?  
SIR ANNDRO U 
Ou nies pe fer so alert ar mesaze Orsino. Li pa pran mwa kont.  
SIR TOBY  
Kouma to konn sa?  
SIR ANNDROU  
Mo finn trouve ar mo de lizie. Li fer sa okler.  
FABIEN  
Abon! Li fer sa pou provok ou, fer ou vinn a gresif.  
 
65 
 SIR TOBY  
Samem. Mon cher chevalier, to pa tro uve ki se konportman enn fam ki amoure. Li trouv to demars tro lan, 
tro timid. Li ole exit to zalouz i, giji-giji to pasion, fer twa vinn plis antreprenan. Li anvi to montre to virilite. 
Kler sa! Chalenj tikouyon la; fer so kalson tranpe. Kan Olivia konn sa , so lamour pou twa pou vinn sitan for ki 
li pou grene dan to lebra.  
FABIEN  
Sir Toby ena rezon.  
SIR ANNDROU  
Kisannla pou livre mo chalenj?  
SIR TOBY  
Ekrir enn chalenj marsial, dekar lager. Zour li, titway li. Koz otan manti ki lider opozision. Plis pa posib . Met 
lasid ek pwazon dan to lank.  
SIR ANNDROU  
Kot nou zwenn?  
SIR TOBY  
Dan mo lasam.  
SIR ANNDROU  
Oke!  
LI SORTI  
FABIEN  
Li ou poupet doukiya prefere, Sir Toby.  
SIR TOBY  
Mo prefer li parski li ed mwa pey tou mo det.  
FABIEN  
So let pou plito komik. Ou pa pou li vre so makacha?  
SIR TOBY  
Non, mo pou pas pou boufon. Toulede kapon. Aster bizen fer toulede tranble. Fasil sa. Nou fer zot kwar ki 
ena lamor dan sa  tranza xion la.  
MARIYA RANTRE  
SIR TOBY  
Ala mo gato koko!  
MARIYA  
Si zot ole trap vant, riye, swiv mwa. Malvoli o finn tas dan lakol. Misie la finn met stoking zonn ar lase kwaze 
e so sourir konstipe forse pe desinn lor so figir plis kontour ki map Moris ek Rodrig met ansam.  
SIR TOBY  
Nou'ale mama!  
ZOT SO RTI 
AK 3 SENN 3  
DAN LARI  
ANTONIO EK SEBASTIEN RANTRE  
SEBASTIEN  
Zame mo pa ti pou donn ou traka  
Me parski paret ki ou gagn plezir  
Kan ou pe ed mwa, mo pa pou dir non.  
ANTONIO  
Enposib pou mwa les ou al tousel.  
Mo afe xion li pli red ki diaman;  
Me pa zis afexion; mo trakase  
Ki danze enkoni met ou lavi  
Dan tourman parski d an sa pei la  
Li bien difisil pou enn etranze  
Debrouy so difil. Akoz sa matlo,  
Mo prefer bliye mo sekirite  
66 
 Pou anpes maler detrir ou boner.  
SEBASTIEN  
Mo bon Antonio, ki mo kapav dir  
Apart r emersie e reremersie.  
Souvan mo kone 'mersi' pa ase  
Pou exprim foul -foul enn remersiman.  
Kikfwa enn zour pa enn zour mo kapav  
Pey net mo det. Nou koz enn lot koze.  
Nou'al vizit lavil, bann sit istorik.  
ANTONIO  
Nou priyorite se gagn enn lozman.  
SEBASTIEN  
Mo pa fatige, ankor bien boner.  
Mo prefer vizit bann plas repite.  
ANTO NIO 
Pou Kont Orsino mo enn gran ennmi;  
Si may mwa isi mo pou fini mal.  
Mo prefer rod enn landrwa pou kasiet.  
SEBASTIEN  
Ou ofans bien grav?  
ANTONIO  
                            Depann lor lalwa.  
Mo ti atak enn bato marsandiz.  
Dapre lalwa Ilirya apel sa  
Pirat ri, enn krim lapenn kapital.  
SEBASTIEN  
Vomie al kasiet, evit lamerdman.  
ANTONIO  
Ena enn oberz apel 'Lelefan'.  
Li dan fobour sid. Mo pou al laba.  
Kan ou'nn fatige, vinn zwenn mwa laba.  
Pran mo portmone pou pey bann depans.  
SEBASTIEN  
Gard ou portmone.  
ANTONI O 
                            Si ou trouv ki xoz 
Ou anvi aste, napa ezite.  
Taler nou zwenn dan oberz Lelefan.  
SEBASTIEN  
Oke!  
ZOT SORTI  
AK 3 SENN 4  
DAN ZARDEN OLIVIA  
OLIVIA RANTRE, MARIYA SWIV LI  
OLIVIA  
(ar limem)  Mo'nn envit li vinn get mwa; li'nn dir wi.  
Ki mo bizen fer? Ki mo pou donn li?  
Zenes atire par boukou larzan.  
Mo pe koz tro for - 
Kot Malvolio? Li toultan tris ek sob - 
Enn bon serviter pou mo kondision.  
Kot Malvolio?  
MARIYA  
67 
 Li pe vini, Madam, me li bizar, vadire movezer lor li.  
OLIVIA  
Ki pe arive? Eski li koz drol?  
MARIYA  
Non, Madam me li pa aret fer sourir. Madam, mo konsey ou fer atansion. Mo kwar so latet finn gate.  
OLIVIA  
Al apel li.  
MARIYA SORTI  
            Mo parey kouma li  
Si foli tris ek foli ge parey.  
MARIYA RETOURNE; LI PE AKONPAGN MALVOLI O 
Ki nouvel Malvolio?  
MALVOLIO  
Ah zoli Madam, zoli, zoli.  
OLIVIA  
To paret bien ge kan mwa mo bien tris.  
MALVOLIO  
Tris, Madam ? Mo kapav bien tris sirtou ar sa lase krwaze ki pe blok sirkilasion disan? Me mo gard sourir. 
Mo sir mo sourir fer plezir, ou kone kisannla ( li pez lizie ar li). (Li sante, li bouz so leren ) 
Ki li bizen mama ki li bizen  
Donn li ki li 'le.  
OLIVIA  
Ki pe ariv twa? To latet pa bon?  
MALVOLIO  
Mo latet bon; mo mole ki zonn. Mo'nn gagn mesaz la. Vos desirs sont des ordres. Ala li zoli sa lekr itir la!  
OLIVIA  
Mo kwar to malad. Al lor lili.  
MALVOLIO  
Lor lili mo gate pouri? Wi, wi, wi. Je viens.  
OLIVIA  
Aret anbras to lame koumsa! Pov jab!  
MARIYA  
Ou bien Malvolio?  
MALVOLIO  
Hen, koumadir rosignol reponn korbo!  
MARIYA  
Kifer ou fer koumsa divan Madam?  
MALVOLIO  
'Pa per seki gran!' Bote parol!  
OLIVIA  
Ki to'le dir?  
MALVOLIO  
'Ena ki ne gran - ' 
OLIVIA  
Kisasasa!  
MALVOLIO  
'Ena ki vinn gran - ' 
OLIVIA  
Ki to pe rabase?  
MALVOLIO  
'Ena vinn gran parski pli gran fer li vinn gran.'  
OLIVIA  
Bondie soulaz li.  
68 
 MALVOLIO  
'Met stoking zonn ar lase krwaze.'  
OLIVIA  
Stoking zonn? Lase krwaze.  
MALVOLIO  
'Si to'le mont lor mwa servi lesel promosion. Sinon res enn sibaltern, enn senp serviter ki pa vo mo lestim. 
Salam. O Maitre, laisse moi devenir ta maîtresse.'  
OLIVIA  
So katorz finn ventwit net!  
ENN SERVITER RANTRE  
SERVITER  
Madam, zenn mesaze Dik Orsino finn revini. Li ensiste p ou koz ar ou.  
OLIVIA  
Dir li atann, mo pe vini.  
SERVITER SORTI  
OLIVIA  
Mo bon Mariya, okip sa boug la. Dimann Sir Toby ek detrwa lezot okip li. Mo pa'le oke nn ditor ariv li.  
OLIVIA EK MARIYA SORTI  
MALVOLIO  
Bann malang, pa koste ar mwa. Sir Toby finn gagn lor d okip mwa. Kler sa. Li ole ki mo fann ar li. Aster mo 
bizen sanz mo bataz, mo mouyaz, mo fetaz; koz vokabiler gramatikal; servi ton noblesse oblige; mars  
kouma senatoryal. Wi, wi, wi, mo finn may li dan mo lak. Li pa pou sape. Ena lame bondie ladan. Li pa  dir 
'okip Malvolio' me 'okip sa boug la'. 'Sa boug la' vedir seki li vedir. Pa sey konpran. Familiarity breeds 
contempt. Alalila! Samem so yes. Peyna dou t. Mo tann laklos legliz pe sone. Kont Malvolio lor baz.  
SIR TOBY, MARIYA EK FABIEN RANTRE  
SIR TOBY  
Onom Tousakre, dir mwa kot li. Mem si tou bann demon lanfer pe asiz dan fon so nam, mo pou koz ar li pou 
ekzorsiz li.  
FABIEN  
Ala li la! Koman ou sava?  
SIR T OBY  
To sava mersi?  
MALVOLIO  
Pa deranz mwa, bann toutouk!  
MARIYA  
Lisifer pe koz ar ton gra. Li posede par malefik. Madam finn dir okyoupay li.  
MALVOLIO  
Pa manti je vous dis.  
SIR TOBY  
Dousman vouzot. Pa britaliz li. Misie Malvolio, pa les Belzebeb dominn ou.  Pa bliye, limem ennmi limanite.  
MALVOLIO  
Aret rabase!  
MARIYA  
Trouve? Ler kritik Satan, misie la manga.  
FABIEN  
Fer Madam Titalber analiz so lirinn.  
MARIYA  
Dime mo okip sa.  
SIR TOBY  
Mo finn dir zot pa bouskil li. Les mo okip li.  
FABIEN  
Bizen servi douser. B elzebeb li violan. Akoz sa , li rezet violans. Servi douser.  
 
69 
 SIR TOBY  
Kirr, kirr, kirr, k irr, kirr, mo ti poul apone la; denn, poul, kanar, lezwa, pentad enn lagren may, kisannla ti 
manz li; li rant dan so lakaz. Bon fanfan pa zwe ar bonom loulou. Lapli -soley, jab marye anba pie pima.  
MARIYA  
Fer li dir so lapriyer pou pous jab. Ayo li refize. Li finn pas bag ar jab. Li pou fini dan lanfer. Priye Sen Expedi, 
malere.  
MALVOLIO  
Ki lapriyer to pe koze. Olie blage, al fer louvraz.  
MARIYA  
Manman! Ala vantar la.  
MAL VOLIO  
Sort divan mwa, zot tou. Zot pa mo grad, mo ran. Zot zis bann valtay. Al frekant zot bann, dimoun kouma 
zot. 
LI SORTI  
SIR TOBY  
Etae! Pa fasil, sa boug la.  
FABIEN  
Si mo ti get sa dan teat, mo ti pou dir zot pe ekzazere.  
SIR TOBY  
So latet finn gate net . Anou ferm li dan enn lasam nwar. Kouma mo nies panse ki li finn vinn pagla ne t, nou 
pou kapav pran nisa ar li. Eh, get ki pe vini!  
SIR ANNDROU RANTRE  
FABIEN  
Lamizman nonnstop!  
SIR ANNDROU  
Ala mo chalenj. Ena pima ek disel ladan.  
FABIEN  
Tamam sos?  
SIR ANN DROU  
Samem. Lir li.  
SIR TOBY  
Les mo lir. “Zenes, nenport ki to ete, to rann. Wek!”  
FABIEN  
Sa ki apel kouraz!  
SIR TOBY  
“To trouv drol mo dir to rann. To'le kone kifer? Chou, mo pa pou dir twa.”  
FABIEN  
Entelizan! Peyna difamasion.  
SIR TOBY  
“Madam Olivia pref er twa pou fer mwa vwar. To fos. Me pa akoz sa ki mo pe chalenj twa.”  
FABIEN  
Bien -bien... ( ar limem ) pa bon.  
SIR TOBY  
“Mo pou bar twa lor sime e si par boner to touy mwa - “ 
FABIEN  
Extra.  
SIR TOBY  
“Se enn sovaz ki touy mwa.”  
FABIEN  
Peyna difamasion.  
SIR TO BY 
“Salam! Bondie pardonn nou pese, sirtou to pese, mo peyna pese. To kamarad ostil ek to ennmi amikal. 
Signe: Sir Anndrou Lagelak.”  
70 
 Enn let koumsa pou sirman anflam so nam gerye. Mo pou al livre li anmenprop.  
MARIYA  
Fasil. Li pe koz ar Madam. Li pre pou a le. 
SIR TOBY  
Sir Anndrou, al rod li dan lot kwen verze e kouma to trou v li, tir to lepe e koumans zoure. Plis to zoure plis li 
pou krake. Gro zoure endik virilite. Ale! Kas pake!  
SIR ANNDROU  
Lor zoure mo enn sanpion.  
LI SORTI  
SIR TOBY  
Peyna sime mo livre s a let la. Mem enn joukal pou kone ki oter sa chalenj la li enn pov tou touk. Mo pou 
fabrik enn chalenj oral ki pou fer tilom tranble, pipi dan kalson. Zoli natak. Kan zot zwenn, zot toulede pou 
telman krake ki delwen zot pou rod touy zot adverser ar regar p wagnar.  
FABIEN  
Ala li pe vini ankonpagni Madam. Les zot separe avan no u pas alatak.  
OLIVIA EK VIOLA RANTRE  
SIR TOBY  
Mo profite pou konpoz enn chalenj feros.  
SIR TOBY, MARIYA EK FABIEN SORTI  
OLIVIA  
Mo'nn depoz mo nam lor enn leker ros  
E mo loner finn vinn b ien vilnerab.  
Mo kone ki mo pe fer enn erer  
Me erer teti pa rekonet tor.  
VIOLA  
Madam, mo patron ar mem santiman  
Pe manz so margoz.  
OLIVIA  
Pran sa lasenn la; ena mo foto;  
Pa dir non, Misie, parski mo foto  
Pa pou agas ou. Revini dime.  
Pa per dimann mwa seki ou anvi;  
Mo pou donn ou tou apart dezoner.  
VIOLA  
Donn Dik Or sino lamour li bizen.  
OLIVIA  
Li enn dezoner donn li tou seki  
Mo'nn fini donn ou.  
VIOLA  
                            Mo'nn fini rann ou.  
OLIVIA  
Revini dime. Pa les mwa tousel.  
To sarm Sezario finn k as mo lezel.  
LI SORTI  
SIR TOBY EK FABIEN RANTRE  
SIR TOBY  
Misie, bondie protez ou.  
VIOLA  
Et vous aussi, monsieur.  
SIR TOBY  
Si to konn lager, prepar to zarm. Mo pa kone ki to finn fer me to adverser telman ankoler ki li'nn fer serman 
li pou manz to trip. Li pe atann twa dan lot bout verze. Tir to lepe, prepar to defans. To adverser li enn 
veritab rapas.  
71 
 VIOLA  
Sirman enn erer! Mo pa finn rod lager ar personn; mo pa finn rod sikann ar personn.  
SIR TOBY  
Pourtan li dir lekontrer. Li pa pou sanze. Enn bebet araze pa ekout larezon. Li koupe, transe.  
VIOLA  
Kisannla sa?  
SIR TOBY  
Enn sevalie ki paret pasifik me, pappa, so pastan se rod lager e kan li lager nanye pa aret li apart lamor so 
adverser. So moto se: Bizen touye pou gagn lape.  
VIOLA  
Mo prefer retourn dan lakaz  madam pou gagn so koudme.  
SIR TOBY  
Si to fer sa to pe rod lager ar mwa. To ena pli sans ar li ki ar mwa. Alor tir lepe, lager. Sinon aret sarye lepe 
pou toultan.  
VIOLA  
Si bizen lager omwen mo bizen kone kifer. Rann mwa enn servis. Al dimann mo adverser ki fer li pa rod 
lager.  
SIR TOBY  
Oke, mo al d imann li. Misie Fabien, okip nou zenn misie ziska mo retourne.  
LI SORTI  
VIOLA  
Ou kone kifer li ole lager?  
FABIEN  
Tou seki mo kone seki sevalie la extra manga. Li swaf disan. Kifer? Pa kone.  
VIOLA  
Ki kalite dimoun l i ete?  
FABIEN  
Li paret bien ordiner me, ay o mama, li kouma enn lion ki fen kan li tir so lepe. La nanye pa aret li. Li lager 
ziska lamor so adverser. Li redoutab. Vinn ar mwa. Les mo sey amenn lape. Me mo pa pe promet nanye.  
VIOLA  
Mo rekonesan. Mo pa enn g erye. Armir pa pou mwa. Plito soutann. Mo pa onte pou les dimoun kone.  
ZOT SORTI  
SIR TOBY EK SIR ANNDROU RANTRE  
SIR TOBY  
Enn jab dan lager. Mo'nn sey krwaz lepe ar li. Pappao! Zame mo'nn zwenn koumsa. Li kouma enn rafal 
siklonn Karol ki desir tou lor so si me. Tann dir limem ti antrenn Larenn Amazonn.  
SIR ANNDROU  
Sir Toby, mo refiz lager.  
SIR TOBY  
Li pa'le lape. Fabien pa pe fouti tini li. Oblize lager.  
SIR ANNDROU  
Si mo ti kone zame mo ti pou chalenj li. Dir li mo'le lape. Anesanz mo donn li mo seval Kapile t. 
SIR TOBY  
Mo pou seye. Pa sir mo pou reysi. ( ar limem ) Mo pa zis mont dadak lor li, mo pou mont dadak lor so seval.  
FABIEN EK VIOLA RANTRE  
(ar Fabien ) Li pe donn mwa so seval si mo aret bagar. Aster li kwar ki tilom la li enn dragon ki kras dife.  
FABIEN  
Tilom parey. Li pe tranble v adire lisifer dan so deryer.  
SIR TOBY  
(ar viola ) Sori misie. Li vepa. Li pou lager me li promet ki li pou sey pa bles twa.  
VIOLA  
(ar limem ) Bondie ed mwa. Mo pre pou kas lakle, dir zot mo pa seki zot kwar mo ete.  
FABIEN  
72 
 Sede si so latak tro violan.  
SIR TOB Y 
Sori Sir Anndrou, Misie la panse ki li enn kestion loner. Li oblize lager me li pou fer zis enn rawn. Li pou sey 
evit bles twa. Ale, pare pou lager.  
VIOLA  
Misie, mo pa anvi me mo oblize.  
DIEL KOUMANSE  
ANTONIO RANTRE  
ANTONIO  
(tir so lepe ) Chombo! Si sa zenn Misie la anfot  
Mo pran tou so fot. Si zot ofans li  
Fer koumadir mwa ki zot ofanse.  
SIR TOBY  
Twa ki twa, fangas?  
ANTONIO  
                           Mwa mo santiman  
Fer mwa fer seki bann meter dan zar  
Deklare pou fer.  
SIR TOBY  
                      Vey to prop zafer  
Sinon mo fer twa gout pwent mo lepe.  
BANN OFISIE RANTRE  
FABIEN  
Tansion Sir Toby, bann ofisie la.  
SIR TOBY  
(ar Antonio ) Nou pou zwenn biento!  
VIOLA  
(ar Sir Anndrou ) Silvouple Misie, ramas ou lepe.  
SIR ANNDROU  
Ar plezi r Misie. Nou anter lager, Kapilet enn bon seval.  
OFISIE 1  
Aret li! Limem sa!  
OFISIE 2  
Antonio, Onom lalwa mo pe aret twa.  
ANTONIO  
(ar Viola ) Mo oblize sede. Mo sagren me mo bizen dimann twa rann mwa mo portmone.  
VIOLA  
Portmone? Ki portmone?  
ANTONIO  
Ki port mone? Sebastien pa fer engra.  
VIOLA  
Engra? Mo pa konn ou.  
ANTONIO  
Nimakarram!  
OFISIE  
Aret fer nou perdi letan. Prizon to plas.  
ZOT SARYE ANTONIO ZOT ALE  
VIOLA  
(ar limem) Fouf! Ki pe ariv mwa? Li finn apel mwa Sebastien. Dan mo degizman mo resanble mo frer.  
Sebas tien vivan?  
LI SORTI  
SIR TOBY  
Trouve? Li enn kapon. Li abandonn so kamarad dan pens. Bizen kas so lagel.  
73 
 SIR ANNDROU  
Mo dakor. Mo pou kas so lagel, sovaz la.  
SIR TOBY  
Li merite. Donn li enn leson bon manier, Sir Anndrou.  
SIR ANNDROU SORTI  
Komie to pa rye, n anye pa pou arive?  
ZOT SORTI  
AK 4 SENN 1  
LOR SIME KOT LAKAZ OLIVIA  
SEBASTIEN EK MANGANN RANTRE  
MANGANN  
Ou'le fer mwa kwar ki personn pa finn avoy mwa pou vinn zwenn ou?  
SEBASTIEN  
Fonn divan mwa, enbesil. Fonndos, mo dir!  
MANGANN  
Oke, oke! Mo pa konn ou. Mo patronn pa finn avoy mwa pou dir ou li bizen koz ar ou. Ou pa apel Misie 
Sezario. Mo nene pa pou mwa. Seki ete pa ete. Seki pa ete, ete.  
SEBASTIEN  
Aret fer ler. Mo pa anvi riye. Debal to sak labil ar enn lot.  
MANGANN  
Debal to sak labil. Misie la fin n tann sa koze la e aster li servi li bonavini. Ki sak labil mo pou debal ar mo 
patronn ler li rod ou?  
SEBASTIEN  
Fou mwa lape! To pe koz nenport. Pran sa pitay la. Si to kontinie sepa pitay ki to pou gagne.  
MANGANN  
Baprrebap! ... Ou lame larz. Ar enpe plis  pitay ou pou kapav aste enn bon repitasion.  
SIR ANNDROU, SIR TOBY EK FABIEN RANTRE  
SIR ANNDROU  
Ala nou rezwenn. Pran sa pou twa! (Li kalot Sebastien ) 
SEBASTIEN  
Sa pou twa, sa pou twa, sa pou twa e sa pou twa. To'le ankor? ( Sir Anndrou al kasiet deryer Sir  Toby) Zot tou 
fou dan sa pei la?  
SIR TOBY  
Chombo, Misie. Sinon mo voltiz twa.  
MANGANN  
Mo bien bizen dir sa Madam. Zot zafer pa bon.  
LI SORTI  
SIR ANNDROU  
Mo pe al fer enn deklarasion lapolis pou 'wounds and blows'.  
SIR TOBY  
To'le lager?  
SEBASTIEN  
To'le mo rakle twa 'si parey?  
ZOT KOUMANS LAGER. ANMEMTAN OLIVIA RANTRE  
OLIVIA  
Tonton, arete! Enn lord sa!  
SIR TOBY  
                                     Oli...  
OLIVIA  
To pa pou aret fer dezord isi?  
Mo bon Sezario, pardonn mo tonton.  
Misie Malelve, mo pa'le trouv tw a. 
SIR TOBY, SIR ANNDROU EK FABIEN SORTI  
74 
 Mo bon Misie, malgre move tretman,  
Les sazes kontrol ou; pa les koler  
Dominn ou lespri. Mo gagn bien traka  
Ar Sir Toby ek so bann dezorder.  
Nou get li koumsa. Ler li atak ou  
Mo lamour pou ou ouver kouma'nn f ler. 
SEBASTIEN  
Ki pe ariv mwa? Mo nepli konpran.  
Eski mo'nn vinn fou? Ousa pe reve?  
Ala zoli rev! Prefer pa leve.  
OLIVIA  
Swiv mwa zenn Misie. Eski ou dakor  
Ki mo gid ou pa?  
SEBASTIEN  
                        Eski mo'ena swa?  
OLIVIA  
Samem e pa lot, mo anvi t ande.  
ZOT SORTI  
AK 4 SENN 2  
ENN LASAM DAN LAKAZ OLIVIA  
MARIYA EK MANGANN RANTRE  
MARIYA  
Met sa soutann la. Kol sa labarb la lor ou figir. Li pou kwar oumem Per Topaz. Fer vit. Letansa mo al apel Sir 
Toby.  
MARIYA SORTI  
MANGANN  
Mo pou sey degize. Li pa tro difisil da n enn lemonn kot zes touy konesans; kot seki paret kouyonn lizie.  
SIR TOBY EK MARIYA RANTRE  
SIR TOBY  
Piss be viz you!  
MANGANN  
Namashkarr! Namaste napa koste. Kan mo ti zwenn Sa Mazeste Lerwa De Senkant Sou, mo ti dir li 'cucullus 
non facit monachum' me kou ma tou lider li pa ti konpran. Akoz samem zot vinn sef.  
SIR TOBY  
Ale! Al manz so krann.  
MANGANN  
Pa les movezer rant dan leker; pa les leker rant dan prizon.  
MALVOLIO  
(andeor lasenn ) Kisannla sa?  
MANGANN  
Per Topaz. Mo finn vinn rann vizit en n pagla apel Mal volio.  
MALVOLIO  
Per Topaz, Per Topaz, al apel Madam.  
MANGANN  
Move lespri, jo. Jo garre. Li obsede par fam. Nek rod fam. Bien pitasie.  
MALVOLIO  
Per Topaz, ed mwa. Zot finn ferm mwa dan nwar.  
MANGANN  
Ou pe dir ou lasam dan obskirite?  
MALVOLIO  
Nwar kouma lanf er. 
 
 
75 
 MANGANN  
Ki to pe zaze? Bann batan dibwa transparan kouma bwanwar; bann lenpos kler kouma koltar. Serye sa! 
Latet finn gate net.  
MALVOLIO  
Mo pa toke, Per Topaz. Marenwar partou isi.  
MANGANN  
To pa kone ki zis ignorans k i dan nwar?  
MALVOLIO  
Per Topaz, sa lasam la nwar kouma ignorans ki nwar kouma lanfer. Zot pe fer dominer ar mwa. Mo pa fou. 
Teste mwa si ou ole.  
MANGANN  
Ki pli bon ki bondie?  
MALVOLIO  
Nanye pa kapav pli bon ki bondie.  
MANGANN  
Fel! Enn bonbon pli bon parski  li ena 2 bon, bon bon. Res dan ign orans, marenwar, lanfer. Samem to plas. 
Salam, orevwar, namaste, sayonara.  
MALVOLIO  
Per Topaz, sov mwa!  
MANGANN  
Zis Bondie ki kapav sov twa.  
SIR TOBY  
Mangann, to enn jak!  
SIR TOBY  
Tir degizman, real get li. Mo kwar pou bi zen aret sa grimas la. Gete kouma p ou fer sa. Mo nies finn plen ar 
mwa. Bizen diskontinie. ( ar Mariya ) Vinn zwenn mwa dan mo lasam.  
SIR TOBY EK MARIYA SORTI  
MANGANN  
(sante ) Ki li bizen mama, ki li bizen  
            Donn li ki li 'le.  
MALVOLIO  
Mangann!  
MANGANN  
(sante ) Donn li ki li 'le,  
            Fer so labous dou.  
MALVOLIO  
Mangann!  
MANGANN  
(sante)  Li kontan 35, baba,  
            35 kontan enn lot.  
            Ki li bizen mama, ki li bizen  
            Donn li ki li 'le.  
… Kisannla pe kriye mwa?  
MALVOLIO  
Mangann, pardonn erer yer. Fer mwa ga gn papie, plim ek lank. Mo pou rekonesan eternelman.  
MANGANN  
Misie Malvolio.  
MALVOLIO  
Wi Mangann, momem sa.  
MANGANN  
Kifer ou 14 finn 28?  
MALVOLIO  
76 
 Pe fer mwa mizer Manga nn, pe fer mwa mizer. Mo pa fou Mangann, mo pa fou. Zot finn ferm mwa dan enn 
trou nwar,  zot tortir mwa, zot rod fer mwa vinn fou.  
MANGANN  
Ki ou dir mwa ou bizen?  
MALVOLIO  
Enn labouzi, papie, plim ek lank.  
MANGANN  
Samem tou?  
MALVOLIO  
Samem tou. Mo pou rekonpans ou. Parol done, parol sakre.  
MANGANN  
Oke, mo al serse, mo vini  
(li sante ) Ki li bi zen mama, ki li bizen  
Donn li ki li 'le.  
Ki li bizen mama, ki li bizen  
Donn li ki li 'le.  
Ki li bizen mama, ki li bizen  
Donn li ki li 'le.  
Ki li bizen mama, ki li b izen 
Donn li ki li 'le.  
LI SORTI  
AK 4 SENN 3  
DAN ZARDEN OLIVIA  
SEBASTIEN RANTRE  
SEBASTIEN  
Pourtan mo lisid; mo pa kwar mo fou.  
Mo dan enn zarden. Enn zoli madam  
Fek donn mwa enn bag. She xpir kontan met  
Poet, pagla ek piarr dan mem pagne.  
Mo pa enn poet e m o pa pagla  
Me mo axepte mo leker bat fol  
Divan Madam la. Kot mo Antonio?  
Ler mo al rod li ko t nou ti pou zwenn,  
Zot dir mwa koumsa ki li finn sorti.  
Mo lespri trouble. Mo bien bizen li.  
Tou paret bien kler; tou paret bizar.  
Yer mo ti dan pens, aster enn sel kou  
Lasans sarye mwa. Kikfwa Madam la  
So latet pa bon. Enposib monwar!  
Nek bizen gete koum a li diriz  
Menaz, lakaz, fami ek travayer.  
Difisil konpran. Ala li vini!  
OLIVIA EK ENN PRET RANTRE  
OLIVIA  
Si ou kontan mwa, vinn dan lasapel  
Kot nou de ansam nou fer enn serman  
Lwayote, fidelite pou toultan.  
Va gard sa sekre tank li neseser;  
Kan so zour vi ni, nou va selebre  
Dapre ran, koutim. Eski ou dakor?  
SEBASTIEN  
San ezitasion mo pou fer serman  
E san okenn dout mo pou res fidel.  
77 
 OLIVIA  
Gid nou pa Monper. Be ni nou Bondie  
E sel nou linion pou leternite.  
ZOT SORTI  
AK 5 SENN 1  
DAN ZARDEN OLIVIA  
ORSINO, VIOL A EK MANGANN RANTRE  
ORSINO  
Eh Misie, ou kapav fer Madam la kone ki Dik Orsino anvi koz ar li?  
MANGANN  
Koumsa mem? Pa pey tem, pa pey fakter?  
ORSINO  
Ou pas ou letan devid pos dimoun.  
MANGANN  
Remersie mwa. Dan enn lemonn materyalis mo fer risar desann lor pi e. Mo fer travay bondie.  
ORSINO  
Bon, pran sa e al livre mo mesaz.  
MANGANN SORTI  
OFISIE EK ANTONIO RANTRE  
VIOLA  
Samem sa misie ki ti pran mo par  
E akoz sa, lapolis finn may li.  
Li paret enn bon dimoun mo dir ou  
Me so koze drol.  
ORSINO  
                       Mwa mo konn li bien.  
Li enn pirat ki atak mo bato,  
Koken mo trezor. Ki li'nn fer ankor?  
OFISIE  
Nou finn fek may li pe trouble lape.  
VIOLA  
Mo ti andanz e; li ti defann mwa.  
ORSINO  
Antonio Pirat, to ena toupe,  
Vinn dan Ilirya kot mo'nn dekrete  
Ki twa to enn 'persona non grata'.  
ANTONIO  
Nob Dik Orsino, mo ou ennmi wi,  
Me mo pa'enn pirat. Enn nimakarram  
Finn ris mwa isi. Mo'nn sov so lavi  
Ler lamer feros ti rod aval li;  
Mo'nn donn li mo kas pou fer so depans;  
Pran so par kan dimoun ti atak li.  
Ler mo zwenn tase , li refiz ed mwa.  
VIOLA  
Ayo Bondie! Zame mo pa'nn zwenn ou!  
ANTONIO  
Depi trwa mwa, Votoner, nou ansam.  
OLIVIA EK SERVITER RANTRE  
ORSINO  
Kouma  lesiel kapav mars lor later?  
Aster ekout mwa, maren dilo -dous,  
Depi plis ki trwa mwa, sa piti la  
78 
 Pe travay kot mw a. Pli tar nou koze.  
OLIVIA  
Senier Orsino, mo'nn fini dir ou  
Peyna plas pou ou. Mo leker ranpli.  
Sezario, pa bliye promes to'nn fer.  
VIOLA  
Mad am! 
ORSINO  
Madam Olivia …  
OLIVIA  
Koze Sezario! Atann Votoner …  
VIOLA  
Madam Olivia, ekout mo patron.  
OLIVIA  
Perttan  pou ekout vie sante rasi.  
ORSINO  
Leker san pitie!  
OLIVIA  
                      Santiman fidel!  
ORSINO  
Fidel ar nenport? Lor enn plato lor  
Mo finn poz mo nam senser ek onet;  
Enn lamour sakre, beni par Bondie.  
Ou pe kras lor la. Ou peyna pitie?  
OLIVIA  
Pitie , Votoner? Senserite, wi.  
ORSINO  
Mo pou san pitie. Mo touy li plito!  
Anpes ou gout li. Ou pa pou gagn li  
Parski mo ena pouvwar separ zot  
Pou leternite. Bliye Sezario!  
Enn piti onet ki mo bien kontan,  
Mo prefer li mor ki dan ou lebra.  
Mo pou sakrifie lavi m o tilom  
Pou pini korbo ki deklar kolom.  
LI PRAN SIME DEPAR  
VIOLA  
Mo dispoze mor pou donn ou konfor.  
LI SWIV ORSINO  
OLIVIA  
Sezario, res la! 
VIOLA  
                     Non, mo pa kapav.  
Mo oblize swiv sime mo leker.  
OLIVIA  
Be to pe tray mwa!  
VIOLA  
                            Mwa mo pe tray ou?  
OLIVIA  
To'nn bliye serman ki to finn fek fer?  
Apel per Topaz.  
ENN SERVITER SORTI  
ORSINO  
79 
                       Swiv mwa Sezario.  
OLIVIA  
Reste mo swami; reste mo mari.  
ORSINO  
Mari?  
OLIVIA  
      Wi, mari. Nou finn fer serm an 
Dan mo lasapel, divan Per Topaz.  
ORSINO  
Vre sa Sezario?  
VIOLA  
                      Pa mwa sa Senier.  
OLIVIA  
Pa bizen to p er pou dir tou dimoun  
Ki nou finn pas bag pou sel nou lamour.  
PRET RANTRE  
Monper, dir bannla seki ou kone  
Lor relasion prop ant mwa  ek zenes  
Ki la parmi nou.  
PRET  
Ena de zer tan, dan lakaz Bondie,  
Madam Olivia ek sa zenes la  
Ti fer enn serman lamour eternel;  
Zot toulede ti pas bag dan ledwa.  
ORSINO  
Sezario serpan! Kot rekonesans?  
Ki pou arive kan to vinn pli vie?  
Mons dan fon lamer? S erpan set latet?  
Mo sir to pou may dan to prop latrap.  
Adie! Pa les nou sime zwenn ankor.  
VIOLA  
Senier Orsino, serman …  
OLIVIA  
                                   Pa fer sa!  
Pa bizen to per.  
SIR ANNDROU RANTRE; SO LATET PE SENGNE  
SIR ANNDROU  
Osekour! Dokter ! Mo pe mor. Sir Toby pe mor. Fer ki xoz. 
OLIVIA  
Ki finn arive?  
SIR ANNDROU  
Li finn fann mo latet; li finn fann latet Sir Toby. Ed nou! Kifer mo'nn vinn la? Mo retourn lakaz.  
OLIVIA  
Kisannla finn fer sa?  
SIR ANNDROU  
Samem, emiser Dik Orsino, Sezario.  
ORSINO  
Mo Sezario?  
SIR ANNDROU  
Wi. ( ar Viola ) To finn bles mo latet pou nanye. Mo ti fer seki mo ti fer parski Sir Toby ti dir mwa fer.  
VIOLA  
Kifer ou pe dir ki mo finn bles ou?  
Ou ti provok mwa me mo ti res kalm.  
80 
 SIR TOBY EK MANGANN RANTRE  
SIR ANNDROU  
To finn a tak mwa ek bles mwa. 'Wounds and blows'. Ala Sir Toby. Aster to pou kone. Mem li bwate. Si li pa 
ti soule net , li ti pou rens twa bien.  
ORSINO  
Sir Toby, ki problem?  
SIR TOBY  
Li'nn bles mwa, samem tou. Mangann, kot Dokter Nipat?  
MANGANN  
Anba lamer.  
SIR TOBY  
Ayo! Tro boukou soular!  
OLIVIA  
Al okip zot. Kisannla finn fer sa dezord la?  
SIR ANNDROU  
Apiy lor mwa Sir Tob y. 
SIR TOBY  
Apiy lor enn bourik? Enn tonken?  
OLIVIA  
Kikenn okip zot!  
MANGANN, FABIEN, SIR ANNDROU, EK SIR TOBY SORTI  
SEBASTIEN RANTRE  
SEBASTIEN  
Pardonn mwa Madam. Mo finn oblize  
Servi lepe pou defann mo lekor.  
Ou tonton ti fons lor mwa pou bles mwa.  
Ou figir dir mwa ou bien mekontan.  
Enposib pou mwa pou fer otreman  
Malgre serman ki atas nou ansam.  
ORSINO  
Enn figir, enn lavwa me de dimoun!  
SEBASTIEN  
Ayo Antonio! Anfen nou rezwenn.  
ANTONIO  
Twa sa Sebastien?  
SEBASTIEN  
                         To finn trouv mirak?  
ANTONIO  
Kouma to vinn de?  
OLIVIA  
Veritab mirak!  
SEBASTIEN  
(ar Viola ) Ou kisannla ou? Mo ti'ena enn ser  
Me enn frer, zame.  
VIOLA  
Mo ti'ena enn f rer; vag finn aval li.  
Eski ou so nam? Nam ki boud aswar?  
SEBASTIEN  
Enn nam anplenzour. Si to ti'enn tifi 
Mo ti pou may twa, apel twa Viola.  
VIOLA  
Be samem mo nom. Nek donn mwa letan  
Pou mo sanz mo lenz e to ser Viola  
81 
 Paret divan twa.  
SEBASTIEN  
Madam Olivi a, lasans finn donn twa  
Pa zis enn partner me osi enn ser.  
ORSINO  
(ar Viola ) To ti dir enn fwa ki si to marye  
To partner pou resanble Orsino.  
To pa finn sanze?  
VIOLA  
Non, non! Se Orsino mo amoure.  
Kapitenn, ki ti ed mwa, dan prizon;  
Malvolio ti fer ferm li . 
OLIVIA  
Ayo mo'nn bliye pov, pov Malvolio!  
Al sers li vini. Tann dir li pa bien.  
FABIEN EK MANGANN RANTRE  
FABIEN  
Madam ena enn let pou ou par Malvolio.  
OLIVIA  
Fabien al sers li, amenn li la.  
FABIEN SORTI  
Brouyar Lerwa Bwar pe leve. Orsino, axepte Olivia k ouma ou ser kouma mo pou akeyir Orsino kouma mo 
frer.  
ORSINO  
Sezario, ... pardon Viola, malgre to lamour to ti fer to devwar. Mo ti to patron. Aster mo nom twa mo 
patronn, de nam egal dan lamour Bondie.  
OLIVIA  
Viola, mo ti ser.  
FABIEN RANTRE AR MALVOLIO  
Ki nouvel Malvolio?  
MALVOLIO  
Madam, ou finn trik mwa, imilie mwa, fer mwa soufer.  
OLIVIA  
Pa vre Malvolio.  
MALVOLIO  
Ou finn ekrir enn let pou fer mwa kwar ou kontan mwa. Apre ou fer ou tonton tortir mwa. Apre ou fer ou 
pret vinn sikann mwa. Mo rann ou ou let.  
OLIVIA  
Pa mo lekritir sa, Malvolio. Se Mariya ki finn ekrir sa. Sa mo sir.  
FABIE N 
Madam Olivia, pa les biz -biz yer gat lasos zordi. Tousa ti enn jok. Nou riy enn bon kou. Malvolio pa enn sen; 
li finn ensilte nou e nou ti ole regle kont. Mariya ti dres pap ie la. Enn plan orizinal ek entelizan. Zwazo ti may 
dan lakol. Sir Toby telman ko ntan ki li finn marye ar Mariya. Madam, bann tor partaze. Nou fini li lamem.  
OLIVIA  
Pov jab! Zot finn fer twa bien mizer.  
MANGANN  
Malvolio, pese pey lor later.  
MALVOLIO  
Zot po u pey sa ser!  
LI SORTI  
ORSINO  
Al sey kalme li, fer li revini. Finn ariv ler pou n ou trap lame e sant anker. Mangann larg sa sawal la.  
  
82 
 MANGANN  
SITER SITER PANARI  
Letan mo ti enn zanfan  
Enn zour mo dimann mo mama  
Kifer bizen swiv seki gran  
Dir mwa, dir mwa  vit do mama  
 
Lalinn li tourn otour later  
Later li tourn otour soley  
Siter -siter panari  
Lakle bidon dan lari  
 
Pli tar letan mo al lekol  
Enn zour mo dimann profeser  
Kifer zot dir nou dan lekol  
Nou bizen ekout profeser  
 
Lalinn li tourn otour later ets.  
 
Ler mo finn koumans al travay  
Enn zour mo dimann mo patron  
Dir mwa ou kif er dan travay  
Nou bizen ekout lord patron  
 
Lalinn li tourn otour later ets.  
 
Mo zanfan dimann mwa aster  
Kifer depi letan ansien  
Sef dan lakaz li fer fezer  
Mo repet zot ansien refren  
 
Lalinn li tourn otour later ets.  
 
Konplete le 29.03.2012  
 
RETOURN KONTENI/BACK TO CONTENTS  
 
PIGMALION ANBALAO  
(SORI, GEORGE BERNARD SHAW)  
ENN REVIZION MALELVE  PAR DEV VIRAHSAWMY  
O Bondie Saraswati  
tranp mo plim dan lank beni,  
gid mo lespri ar bote,  
plen mo kaye ar bonte.  
 
BANN PERSONAZ DAN LO RD KI ZOT PARET  
MADAM DANBALANS (ANVIRON 50 AN ME PARET BOUKOU PLI ZENN)  
JO, GARSON MADAM DANBALANS (ANVIRON 25 AN)  
FI, TIFI MADAM DANBALANS (ANVIRON 30 AN)  
DIMOUN 1  
DIMOUN 2  
83 
 DIMOUN 3  
DIMOUN 4  
LIZA, MARSAN LAZLE -GOYAVDESINN (ANVIRON 30 AN)  
PROFESER PIGMALI ON (ANVIRON 50 AN)  
SITARRA (ANVIRON 40 AN)  
MARIE -LOUISE, GOUVERNANT KOT PROFESER PIGMALION (ANVIRON 60 AN)  
PAPA LIZA, ENN SOMER PROFESIONEL (ANVIRON 55 AN)  
MADAM PIGMALION, MAMA PROFESER PIGMALION (ANVIRON 70 AN)  
MAZORDOM KOT MADAM PIGMALION  
PROLOG  
Ena 30, 000 banane  
nou anset envant koze,  
servi lab ous ek poumon,  
lalang, lalev ek nene  
pou chombo so destine;  
fer so servo vinn epe;  
alim limazinasion  
pou ekler soley dime.  
 
30,000 banane pli tar  
laplipar finn res katar  
e detrwa ki kontrol far  
kontinie fer zot va ntar.  
 
Ale-vini, Pigmalion  
tas lor poto kre asion.  
 
30,000 banane pli tar  
lalang ankor amare;  
lespri souvan lok -loke;  
'ki ete' pa konn gete;  
desten may dan marenwar.  
 
Ale-vini, Pigmalion  
tas lor poto kreasion.  
TABLO 1  
Divan teat Porlwi, apre enn spektak. Gr o lapli pe tonbe. Seki finn vinn par loto pe al rod zot loto anba zot 
parapli; seki res Porlwi pe al marse ousa pe sey gagn enn taxi. Ena seki res andeor Porlwi e ki peyna loto; zot 
pe atann transpor piblik aswar. Apre enn gran mouvman ena zis detrwa dimou n dan lavarang teat. Lapli pe 
dir 'mw a ki la'.  
MADAM DANBALANS  
Jo, mo garson al rod enn taxi. Lapli la pa pou aret tonbe.  
JO 
Kot pou gagn taxi sa ler la? Tou taxi okipe.  
FI 
Un bachara sa! Nanye li peut fer. Al cherche un taxi, inbecile!  
MADAM DANBALANS  
Aret britaliz li fi. Ale mo garson; rod kote Plasdarm ... sinon al Plasviktorya.  
JO 
Dan sa lapli la?  
MADAM DANBALANS  
Hen, pran mo parapli.  
84 
 FI 
Koman je veux fer mwa?  
JO 
Atann anba lavarang.  
FI 
Espes de chouchoundar, fatra! Maman, ou pour lèche lui brutalise mo i? 
MADAM DANBALANS  
Fi, kifer to pa ko z normal kouma tou dimoun?  
FI 
Maman chérie, tu veux que je koz gro kreol kom les bachara? No way! Ce patois grossie me fe vomir. Wek! 
... ou plutôt 'oueque'!  
MADAM DANBALANS  
To ankor lamem, Jo. Ale vit mo bebe.  
FI 
Bebe!  Un gro bene, oui. Fatra, to pa'nn tande. Va chercher taxi pou mademoiselle Danbalans. Olie duboute 
couma statue, bouge le waya. Bouge le waya Monsieur bachara. Maman, tu vois combien il me provok.  
MADAM DANBALANS  
Jo, lapli finn pase enpe, galoupe al rod e nn taxi. Ale beta!  
(Ler li so rti lor vites li tap ar Liza, enn mamzel anviron 30 an ki vann lazle goyavdesinn dan bann ti po ki li 
finn plase dan enn pagne. So pagne tonbe, detrwa po kraze. Jo pa mem arete pou gete.)  
LIZA  
Eh Jo, gete kot ou fou ou lapat...   Get ki ou finn fer ... trwa  po lazle dan labou ... kisannla pou pey lepo kase 
... faner! 150 roupi dan dilo... enn demi -zourne travay dan baydoum ... mem pa arete pou gete... koumadir 
nou pa ekziste... kras lor nou ale. ... nou pouritir nou ... nou nenpo rt nou ... lapolis pa trouve sa ... nek mars 
lor nou laswer ... bondie kan ou pou kas -kas zot ... fer zot pey zot pese...  
DIMOUN 1  
eta aret rabase ... ena enn mamlouk pe ekrir tou ... espesial brannch ... miray ena zorey  
LIZA  
Mo onet mwa... mo viv ar laswe r mo travay. ... ki mo pa gag n drwa? ou trouve madam dan ki bez sa kouyon 
la finn met mwa ...  
MADAM DANBALANS  
Ou konn mo garson?  
LIZA  
Ou garson ... kisannla ou garson ...  
MADAM DANBALANS  
Kouma ou kone li apel Jo?  
LIZA  
jo ... tou dimoun jo ... e jo dir mada m dan zar ki jo se jo...  
FI 
Sûrement li fer so mofinn avec cette trainée.  
LIZA  
ki to dir zeswizela ... trene ... kisannla trene ... trene tomem lagel traver ... to pou pey dega ki li finn fer ... 
hen ... koze lagel dan zar ...  
DIMOUN 2  
Tansion ... ena mous  pe ekrir ...  
LIZA  
... les l i ekrir ... li bon li ekrir ... mo pou fer deklarasion ... lagel traver zoure ... dir mo trene ... samem zot 
manier ... zot met ar dimoun onet ... ki gagn so lavi ar so prop laswer... kisannla pou pey trwa po kase...  
MADAM DANBA LANS  
Ala ou 150 roupi. Aret agas nou!  
LIZA  
akoz zot ena kas zot kwar zot tro gran ... koz gra ... nou ti dimoun peyna personn pou pran nou par ... 
koumadir nou lamone zete nou...  
85 
  
 
PIGMALION  
Aret moulougande mamzel! Ou tapaz pe insilte kolonn sa Tanp Kiltir la, teat ki finn temwen sivilizasion. Aret 
ou jare verbal. Koz prop, koz langaz gramatikal, semantik ek poetik. Aret fer malang ar parol Bondie. Langaz 
Labib, roman, poezi dramatik, satirik , romantik pa finn fer pou vomisman ek palab enn garni fware!  
LIZA  
ki li gagne sa boug la ... pa kapav koze kouma tou dimoun ... kot li sorti ... ki li kwar nou mars ar di xioner ... 
fer vantar ar sertifika ... dominer ... fer dominer ... grannwar ... ki li  kwar liete ... lapolis ... aret sa boug la ... 
taker sa  
DIMOUN 3  
limem ekrir tou ... espion sa  
DIMOUN 1, 2, 4  
depi talerla pe dir twa Liza ...  
LIZA  
ki li kwar li ete... ekrir ... ki li ekrir ... kot nou drwa... nou liberte ...  
PIGMALION  
Choupchat chokrri ! Ki ou problem?  
LIZA  
ki drwa ou ekrir seki nou dir... ki drwa ...  
PIGMALION  
Ou enn spesimenn rar dan laboratwar imen.  
LIZA  
li pe rod avoy mwa labatwar...  
PIGMALION  
Pa labatwar. La bo ra twar.  
LIZA  
mem zafer ... ki ou kwar zanimo mwa... fer kourrbani  
PIGM ALION  
Ki zafer?  
LIZA  
ki zafer  
PIGMALION  
Samem, sa mo 'kourb ...'  
LIZA 
kourrbani  
PIGMALION  
Kourrbani. Enn zoli mo. ( Li tir so karne pou ekrir ) k, o, u, r, b, a, n, i, koumsamem ekrir sa? Enn r ousa rr  
LIZA  
ki ou pe rabase... ki r ou pe dir  
PIGMALION  
Eski ou konn ekrir sa lang ki nou pe koze?  
LIZA  
normal mo konn koz mo lang  
PIGMALION  
Pa koze! Eski ou konn lir ek ekrir sa gran kado ki nou anset finn donn nou pou ki nou kapav lir parol Bondie?  
LIZA  
ki ou kriye ar mwa... ou mo papa ou...  
PIGMALI ON 
Mamzel, si mo ti ou papa mo ti pou atas ou lor enn sez e pa larg ou tanki ou pa f inn konn lir ek ekrir nou 
lang nasional, senbol nou idantite!  
LIZA  
tande zot tou... li pe menas pou bat mwa... ( li koumans kriye -plore ) 
86 
  
 
PIGMALION  
Arete! Aret sa grimas la! ... Fasad sa teat la pe plore telman ou fer so zorey fermal ar ou tapaz deregle; ler  
dan nou kapital pe trangle akoz ou polision sonor ki fann pianter partou. Mamzel, tapaz -tourdi -lespri ki sorti 
par ou labous ti bizen enn ofans kriminel pini par lapenn ka pital.  
LIZA  
(pa konpran nanye)  
plore 'si pa gagn drwa...  
SITARRA  
Pa per mamzel. ... Misie, ou pa kwar ou pe abriti sa mamzel la?  
FI 
Oui, il parle grammatical ... veut impressioner. Vantar!  
MADAM DANBALANS  
Fi, res andeor sa!  
(anmemtan Jo rantre. Klerman li pa'nn reysi gagn enn taxi. Lorla li tranpe kouma enn kanar.)  
Jo, kot taxi? Ayo mo ga rson, to tranpe net! Tansion to malad.  
FI 
Se moi ki va et malad. Personn pa pran mwa kontre.  
PIGMALION  
Dan 5 minit ou bis pe pase, madam. Enpe pasians mamzel!  
MADAM DANBALANS  
Ki bis?  
PIGMALION  
Bis Pwentosab. Pa labamem ou reste?  
MADAM DANBALANS  
Kouma ou ko ne? 
PIGMALION  
Dialek Pwentosab li bien spesial. ... Ala ou bis pe vini. Anavans ... Bonswar madam!  
(lafami Danbalans sorti. Zis avan li sorti Jo tern e nn kou bien for. Tann so ser dir li, "Pa mettre ton mikrob sur 
moi!")  
LIZA  
(li koz ar Sitarra)  
madam, ast e enn po lazle goyavdesinn ar enn pov malere ki gagn maltrete ar bann zom violan gramaten -
tanto ...  
SITARRA  
Mo diabetik, ma fi! Dokter defann manz sa.  
LIZA  
ed enn malere... mo enn orfelen... mo paran bien pov ...  
PIGMALION  
Mantez! Madam la fek donn ou 150 roupi.  
LIZA  
vey ou zafer...  
SITARRA  
(ar Pigmalion)  
Ou konn tou bann dialek nou lang nasional?  
PIGMALION  
Tou, non. Bann prensipal, wi.  
SITARRA  
Ou konn Profeser Pigmalion?  
PIGMALION  
Momem sa! Ou, kisannla ou?  
SITARRA  
87 
 Mo apel Sitarra.  
 
PIGMALION  
Mamzel Sitarra , ou pa'nn resevwar mo meyl? Mo ti pe vinn zwenn ou lasemenn prosenn.  
SITARRA  
Mo ti'le fer ou enn sirpriz.  
PIGMALION  
Kot ou pe reste?  
SITARRA  
Lotel Sen Zorz.  
PIGMALION  
Non, ou pe res Nimero 5, Lari Boukie Banane.  
LIZA  
Misie Profeser, pran enn po lazle. Ed enn malere.  
PIGMALION  
Mamzel Moulougande, eski ou prodwi respekte bann norm izienn enternasional, izo 9000 ets?  
LIZA  
(ar Sitarra)  
Mamzel, dir li aret manz mo krann ... fer mwa boufon... vadire mo zis bon pou desbinn... mo imen mwa.  
PIGMALION  
Mamzel...  
LIZA  
mo apel liza .. . 
PIGMALION  
Mamzel Liza, pou mwa ou enn imen, zanfan Bondie ar enn nam... me ou nam li kouma enn metal mat ki pa 
pe briye. Li pa briye parski ou pa konn servi pli zoli kado ki nou anset sorti Lafrik, Lerop ek Lazi finn donn 
nou. Enn zoli la ng ki sak fwa ou ouver ou la bous ou masakre li ... me mo bizen rekonet ki mamzel 
Pwentosab boukou plis koupab ki ou. ... Les mo dir ou enn ti sekre. Mo kapav dan trwa mwa montre ou lir, 
ekrir e koz telman prop ki bann lider politik pou lager pou ofer ou mi nister kiltir.  
LIZA  
baprreba p... pa vre sa...  
SITARRA  
Posib sa. Bien posib mem.  
(Lorloz Katedral Sen Lwi sonn minwi.)  
PIGMALION  
Mesaz lesiel. Mamzel Liza, Bondie limem pe dir ou aret plengne, moulougande. Hen, pran tousa!  
(li devid tou so pos dan pagne Liz a) 
Si ou replengne, bann anz  dan lesiel pou modi ou.  
(Pigmalion ek Sitarra sorti ansam. Liza pe kont lamone dan so pagne)  
DIMOUN 1  
To'nn get sa sinema la... Ena marday ladan... Sanse pou montre lir... lergete pe fer biznes...  
DIMOUN 4  
grimas lor grimas... servi bel -bel koze pou met z oli fam dan lak... lapolis ...    gouvernman zot tou pe fer 
katakata... touris orizontal...  
DIMOUN 2  
to pa trouve zot pa'le nou konn eskimo, volapuk ek esperannto ... bann gropoumon bann nimakaram sa... 
sanse profeser... kikfwa longanis  
DIMOUN 3  
non do... mo konn misie la... li ekrir boukou liv... pa bezer sa  
DIMOUN 1  
normal to pou pran so par... li fami ar twa... sirman to gagn to bout  
DIMOUN 2  
aprann nou lang... nou konn li... aprann seki nou kone... zot pe rod ferm nou dan bwa t kondane...  
88 
 DIMOUN 4  
dime  boner mo pe al parl tousa ar mo depite...  
DIMOUN 1  
bizen fer ferm li.. . 
DIMOUN 2  
dan prizon ousa dan lazil  
DIMOUN 1  
personn pa konn enn baz kot kapav gagn enpe nisa  
DIMOUN 3  
finn minwi pase ... pa finn ler pou al dormi...  
DIMOUN  4 
tro tar pou al dormi... tro boner pou leve... zis ler pou manze, bwar, donn jaz  
DIMOUN 1  
(enn sega tipik)  
Dimans gramaten mo pas kot bazar  
zanon la tonbe, Liza ramase.  
DIMOUN 2, 3, 4.  
Rann zonon la Liza, rann zanon la  
Rann zanon la, mo papa ki ti donn s a. 
Rann zonon la L iza, rann zanon la  
Rann zanon la, mo papa ki ti donn sa.  
TABLO 2  
(Lelandime ver 10.00 er dimaten. Dan salon Profeser Pigmalion ki bien andezord. Sitarra pe zwe piano e pe 
sante. Profeser Pigmalion pe ekoute ar plezir ek lentere.)  
SITARRA  
(pe sante)  
Parmi e nn miliar zetwal  
Ou finn swazir enn ti lil  
pou plant lespri liberte.  
Mersi. Dan enn ti pei  
ou finn sem diversite,  
fertiliz nou pie douri  
ar nouritir Sentespri.  
Mersi. Nou bien apresie.  
 
Mo dir ou enn gran mersi  
ou'nn donn mwa nesans isi;  
fer mwa dekouver lamour  
dan mo a xion toulezour.  
 
Mo dir twa mersi mil fwa  
to'nn donn mwa lafwa dan twa.  
 
Mersi to'nn donn mwa enn lang  
ki permet konstrir enn pon  
ant Lafrik, Lerop, Lazi;  
mersi pou sa lamizik  
ki permet mwa sant 'Lasours';  
mersi pou zoli kouler 
ki pentir mo larkansiel.  
 
Mo dir twa enn gran mersi  
to'nn donn mwa nesans isi;  
89 
 fer mwa dekouver lamour  
dan mo a xion toulezour.  
Mo dir twa mersi mil fwa  
to'nn donn mwa lafwa dan twa.  
Mo dir twa mersi mil fwa  
to'nn donn mwa lafwa dan twa.  
Mo dir twa mersi mil fwa  
to'nn donn mwa lafwa dan twa....  
(ler sante fini, Pigmalion paret kontan me preokipe)  
PIGMALION  
Mo onore ki ou finn swazir mo poem pou konpoz ou sante, ki, mo bizen a xepte, enn mervey mizikal. Sa 
manier ou finn fizionn Sega ar Jaz li ... maha .. . me ou pa kwar nou pe donn bourik manz lazle?  
SITARRA  
Ou pa mayn ki mo fer detrwa azisteman pou fer ou sonet rant dan moul mo lamizik?  
PIGMALION  
Ditou. De realite ar zot prop lozik pe zwenn atraver kreasion... Me dimoun ki abitie ar tiling -tiling, kacha -
kacha zot pou konpran seki ou pe fer ek seki mo pe dir?  
SITARRA  
Si pa seye kouma pou kone. Si pa kas labitid kouma pou fer sanzman. Bizen pran risk. ... Mwa, mo pa pou 
kile. Mo ena enn proze exitan ki mo panse neseser pou devlopman mo vizion artistik . Si ou  permet mwa mo 
pou al delavan. ... Mo'nn swazir enn ventenn poem ki ou finn ekrir pou mo prosenn albem. Bien sir pou 
oblize fer bann tipti azisteman. Mo ena enn lot proze plis anbisie: ekrir lamizik pou bann tex komedi mizikal 
ek opera rok ki ou fin n ekrir  e ki pe dormi dan tirwar... Bien sir nou pou respekte ou bann drwa.  
PIGMALION  
Nou?  
SITARRA  
Konservatwar TiFrer. ... Ou pa paret kontan. Ou pa dakor?  
PIGMALION  
Li pa enn zafer kontan ou dakor. Eski li enn bon demars? Mo ekrir poem pou montre febles lang pa rle. Mo 
kwar ki lekritir konsolid enn lang, donn li enn lot epeser, enn lot dimansion. Si nou sant poezi li pa pou vinn 
parey kouma parol folklorik? ... tilae ... tilae! Eski dimoun pou pran lapenn etidie stil poetik ek vizion 
artistik?  
SITARRA  
Si sante la  tous zot leker, zot pou anvi konn plis ... me si zot pa kone sipa sante la ekziste ousa non kan zot 
pou enterese ar stil ek vizion?  
PIGMALION  
Poezi bizen beki lamizik?  
SITARRA  
Pa beki. Plito akonpagnman. Parey kouma pima ki fer enn bon manze vinn pli bon.  
PIGMALION  
Pa kone!  
SITARRA  
Les letan fer so travay. Si rezilta negatif, be, nou va abandonn proze la.  
(Marie -Louise, anviron 60 an, rantre. Li gouvernant lakaz Profeser Pigmalion. Amizir zistwar la avanse nou 
pou realize ki se li veritab sef dan lakaz. So uvan li bizen met so patron dan so plas.)  
MARIE -LOUISE  
Misie, ena enn mamzel ki dir li bien bizen koz ar ou.  
(tann enn lavwa deor ki dir, "pa bliye dir li mo finn vinn dan loto"... Marie -Louise tourn ver lavwa pou dir)  
Misie la pa enterese pou kone si ou f inn vinn par bis, loto ousa kamion!  
PIGMALION  
Kouma li ete?  
MARIE -LOUISE  
90 
 Bien jangli me so manier koze kapav enteres ou... vadire diaman brit ki pe atann artizan -artis pou gagn 
rafinnman.  
(lavwa deor:"pa bliye dir li mo pou ed li r egagn lamone ki li ti per di yer swar ... pa bliye. Marie -Louise tourn 
ver lavwa pou dir)  
Misie la pa enn boutikie, mamzel!  
PIGMALION  
Fer li rantre!  
(Marie -Louise al sers li. Se Liza sa. Li pli prop, louk pli prezantab.)  
Ou sa? Mo pa bizen li. Yer swar mo t i pran tou not ki bizen l or so sentax, vokabiler ek entonasion. Pran ou 
pake ale Madam Marie -Louise.  
MARIE -LOUISE  
Nw'ale mafi.  
LIZA  
Mo pa enn pake mwa, mo enn imen ... apre aret fer ou fanor ... mo'nn vinn propoz biznes misie ... bi znes... 
fizon ... foulou s... paysa... eeeeen ... ou koumans enterese... ou lizie briye ler tapaz kas sone...  
MARIE -LOUISE  
Bat lalang avan koze, mamzel. Ou pa dan bazar isi. Personn pa koz ar Profeser Pigmalion koumsa.  
PIGMALION  
Les li Marie -Louise. Enn spesimenn rar. Enn di xioner  sirpat.  
LIZA  
mo enn imen  mwa... pa simenn... pa misioner  
PIGMALION  
(ar fermte ) Choupchap! ( ar Sitarra ) Ou'le kone kimanier kapav analiz so diare verbal?  
LIZA  
Mo pa gagn diare mwa... mo prop... mo'nn lav lame... lipie... figir... mo prop mwa  
PIGMALION  
Ekout mwa, garni fware, ou fe r ou lenteresan ankor enn fwa, mo fer skavennjer ramas ou ale.  
LIZA  
(ar Sitarra ) madam anpes li maltret mwa... get kouma li bitor...  
SITARRA  
Ou kwar neseser sakouy -sakouy li?...  Mamzel, dir mwa ki ou'le; kifer ou'nn vinn isi.  
LIZA  
yerswar li ti dir li ka pav montre mwa koz prop, ekrir gramatikal... mo anvi pran leson... konn lir... konte... 
gard kont... ouver enn ti biznes... aster li pe ensilte mwa...  
MARIE -LOUISE  
Mamzel ou pa pou kapav pey Profeser. So leson ko ut bien ser.  
LIZA  
mo kapav pey li 200 roupi par mwa... de...  san...  roupi... pa enn sou... pa enn kas... de... san... roupi... ki ou 
dir...  
MARIE -LOUISE  
Mamzel, fiz profeser li...  
PIGMALION  
Atann! Atann! 200 roupi se 5% so reveni mansiel. Okenn milioner pa finn ofer mwa otan. Enn ti kalkil. Li fer  
plis ki 4,000 roupi. 4,000 roupi si enn milioner ti donn mwa 5% so reveni mansiel.  
LIZA  
so latet pa bon... zame mo ti dir sa... kot mo pou gagn 4,000 roupi par mwa...  
(li koumans kriye, plore)  
SITARRA  
Yer swar o u ti fer ou vantar. Trwa mwa ou ti dir. Mo d onn ou sis. Mo pey tou fre: fiz, liv, eberzman, nouritir 
ek poketmoni. Ou fer sa mamzel la dan sis mwa, pa enn zour anplis, vinn enn dimoun respektab ek 
respekte; enn dimoun ki konn lir, ekrir, konte; ki koz prop ; ki kalifie pou vinn depite, minis e, kifer  non, 
premie minis. Si ou fel ou ranbours mwa doub tou depans. ... Ki arive? Ou finn krake?  
PIGMALION  
91 
 Sis mwa ... sis mwa, tou fre peye? Tantasion tro for! Pa kapav reziste! ... Rayt! Mo a xepte! ... Marie Louise,  
pran sa plot laser sal la, met li anba robi ne, fwet li lor ros lave si neseser; bril so lenz sal; al kot Sarlo, kot 
bazar, pran tou lenz ki bizen e dir li met lor mo kont. Dan sanbdami ena lenz pou madam. Fer li sey lenz ki al 
ar li.... Me avan, pa bliye,  brose, lave ar savon, sampou, ... servi lan s si neseser...  
LIZA  
anba robine ... mo pou gagn lakranp toutou... mo pa bizen ou lenz... mo onet mwa... pa enn laryaz... 
mamzel anpes li koz koumsa ar mwa...  
MARIE -LOUISE  
Misie kot pou met li dormi?  
PIGMALION  
Met li dan enn kazot dan poulaye.  
LIZA  
madam p a les li tortir mwa... mo ale mwa... enn lalaz fou sa...  
PIGMALION  
(li galoupe li al kot laport ) Mamzel Liza, si ou swiv mo konsey e aprann kouma bizen, toulezour, ou tann 
mwa, toulezour ou pou gagn sokola, gato , friyandiz e pou amenn ou promne dan loto. Dan sis mwa ler ou 
marse dan sime bann galan polipot pou grene lor ou kouma zamalak kont -sezon. Prosenn ele xion, benker 
sek ou pou kandida; ou pou eli e premie minis pou sipliy ou pran enn minister.... Gout sa! (li donn li enn 
tablet sokola)  
LIZA  
kouma pou  kone si pa finn met ladrog ladan pou soul mwa.  
PIGMALION  
(li kas tablet la ande, aval enn lamwatie e ofer lot lamwatie la Liza)  Ou satisfe!  
(Abriti, Liza so labous ouver; Pigmalion glis bout sokola la dan so labous. Douser fane dan so labous. Li pe 
zwir s okola la .) Si ou fer seki dir ou fer, toulezour ou kapav antonn kantite sokola ki ou anvi.  
SITARRA  
Mamzel, ou dakor?  
PIGMALION  
Mamzel Liza, asiz lor sa sofa la; mo met enn kousen deryer ou ledo. ... Ou a xepte aprann, fer zefor pou vinn 
enn gran madam?  
LIZA  
peyna marday ladan... fer labous dou pou sipakizafer...  
PIGMALION  
Mamzel Sitarra ek Madam Marie -Louise pou la pou protez ou. Dakor, pa dakor?  Hen ala enn lot tablet 
sokola.  
LIZA  
mo da...kor... me...  
PIGMALIO N 
Marie -Louise amenn Mamzel Liza dan so lasam e  prepar li pou dezene.  
SITARRA  
Profeser, mo ti'a kontan met tou kart lor latab. Dabor, sa mamzel la ena enn fami ki pou rod li... ki pou dan 
langwas...  
LIZA  
aledota... depi 14 an mo viv tousel... mo trwaziem b elmer ti fou mwa deor... dir mwa al debrouy mo difil ... 
li pa kapav nouri mo lever...  
SITARRA  
Ou papa?  
LIZA  
mo papa enn gran triyanger ki finn bwar dilo dirwi sa madam la... seki li dir samem...  
SITARRA  
Boyfrenn, partner?  
LIZA  
aledota... kisannla pou ente rese ar mwa  
92 
  
 
PIGMALION  
Mamzel Liza, ler mo fini ar ou, bann zom pou lager, touy zot kamrad pou reysi marye ar ou. Parol Profeser 
Pigmalion! (Marie -Louise ek Liza sorti)  
SITARRA  
Ena ankor kart pou gete ? 
PIGMALION  
Ou kontan get kart?  
SITARRA  
Mo pe koz serye, pa pe badine! Pandan 6 mwa enn zennfi pou viv i si. Mo bizen sir pa pou ena okenn zes.  
PIGMALION  
Zes?  
SITARRA  
Ou kone ki mo pe dir. Enn zom ki pa vie, enn zennfi trant an. Latirans ki souvan ena ant profeser ek zelev. 
Lor la fale pa ena okenn konprom i. Nou dakor? Relasion bizen res profesionel.  
PIGMALIO N 
Be ou?  
SITARRA  
Mwa? Ar mwa pa pou ena problem.  
PIGMALION  
Kifer?  
SITARRA  
Mo enn lesbienn. (Marie -Louise retourne)  
MARIE -LOUISE  
Profeser, mo bizen koz ar ou.  
PIGMALION  
Wi, Marie -Louise.  
MARIE -LOUISE  
(Sitarra fers demars pou sorti ) Non, Mamzel Sitarra, mo p refer ki ou reste. Apart mwa ki finn abitie ar ou 
manier, aster ena de mamzel ki pe viv isi pou enn bon bout letan. Mo kwar nou bizen tom dakor lor detrwa 
kixoz. 
PIGMALION  
Bizen anplway plis dimoun.  
MAR IE-LOUISE  
Non, pa sa.  
PIGMALION  
Bizen ogmant bidze dep ans. 
MARIE -LOUISE  
Ou pou les mwa koze?  
PIGMALION  
Wi, Madam! ( li fer grimas koumadir fermtir ekler pe ferme ) I am all ears.  
MARIE -LOUISE  
Par respe pou sa de mamzel la ou pa kapav trene dan lakaz dan ou boxersort, ou gro vant deor...  
PIGMALION  
Gro vant? Kot mo vant gro?  
MARIE -LOUISE  
Non, tablet sokola... Ou pa kapav atab, apre tidezene, rote, pete...  
PIGMALION  
Mwa mo rote, pete? Madam Marie -Louise mo kwar ou pe ekzazere ... enntipe...  
MARIE -LOUISE  
93 
 (trouve  li pa pou sede ) Ou pa kapav les ou soulie ek soset sal  omilie salon. ( Pigmalion pe rod enteronp li ) 
Non, les mo fini. Ou bizen aret fime dan bann landrwa kot ena lezot dimoun. Si ou anvi fime, al dan ou biro 
ousa dan ou lasam.  
 
PIGMALION  
Aster mo mama ole mo marye. Nowe! Sitarra, ou konpran kifer ou ena tor si poze ki mwa Profeser 
Pigmalion mo enterese pou flerte ousa kourtize. Mo tro kontan mo liberte!... Madam Marie -Louise, vos 
désirs sont des ordres! Ramas ou roten bazar. (Marie -Louise s orti)  ... Sitarra, talerla, avan toufann vinn kraz 
tou, nou ti pe koz enn  zafer serye. Servi lamizik kouma disik pou fer pilil amer poezi desann.  
SITARRA  
Vremem ou latet dir! Si diferan lamizik pe kapav fizione, kifer bann diferan expresion artistik pa kap av 
fizione. Dayer li pa nouvo sa. Ki ete enn sante? Fizion poezi ar lamiz ik. Shakespeare pa finn marye poezi ar 
teat? Ki ete opera? Fizion teat, poezi ek lamizik. ... Eh, kifer ou finn ekrir tex pou komedi mizikal ek opera 
rok?  
PIGMALION  
Enn moman febles! ... Pou ou tousa bien senp me mwa mo pa sir... me atansion ... mo pa kont  me mo per ki 
travay ki mo pe fer depi plis ki 40 an tom dan dilo.  
SITARRA  
Les lepep deside.  
PIGMALION  
(silans )...  Lepep deside? (Marie -Louise retourne)  
MARIE -LOUISE  
Dife lor ou patr on. Ena enn misie kot laport ki dir ki li papa Liza e ki li bien bizen ko z ar ou.  
SITARRA  
Les nou kannsel nou diil!  
PIGMALION  
Pa kestion! Fer li rantre, Marie -Louise.  
(Pigmalion al asiz lor enn sofa, ouver lagazet divan li. Papa Liza rantre. Li sal, li santi rom. Sitarra ki ti pre kot 
laport, lor vites al kot lafnet. Marie -Louise sorti.)  
PAPA LIZA  
bonzourkapitenn... BONZOURKAPITENN... ( okenn repons ) BON ZOUR KA PI TENN... (Pigmalion bes so 
lagazet, fixe li)  
PIGMALION  
(sek-sek) Ki ou bizen?  
PAPA LIZA  
(klerman li'nn entimide ) mo... tifi... liza... li isi... mo 'le kone... kifer...   
PIGMALION  
Ki laz li ena?  
PAPA LIZA  
laz ... kot mo pou konn sa... mo premie madam ti gagne...  
PIGMALION  
Komie madam ou finn ena?  
PAPA LIZA  
komie... atann mo konte... ti ena... apr e... apre... lerla... answit... 5 kapitenn...  
PIGMALION  
Ou finn marye 5 fwa?  
PAPA LIZA  
marye kapitenn... zame... nou bann sosialis nou distribie lamour... kapitalis ki gard kont... lepep pa gard 
kont... nou pran... nou done... nou pran...  
PIGMALION  
Ou viv dan pese? Ou pa per pinision Bondie?  
PAPA LIZA  
94 
 pese kapitenn... donn lamour. .. pran lamour pese... erer kapitenn... pa samem mesaz Zezikri... donn 
lamour... pardonn pese...  
PIGMALION  
Pappao! Ou enn gran filozof ou!  
 
PAPA LIZA  
pa koz foutan sef... nou ti dimoun... nou bizen trase... nou swiv mesaz labib... trase e miltipliye... be m o 
tifi...  
PIGMALION  
Komie zanfan ou ena?  
PAPA LIZA  
konte fini... be mo tifi...  
PIGMALION  
Ou tifi? Ah wi! Ou finn vinn delivre ou tifi; anpes li tom dan enfa mi pli pir ki lamor!  
PAPA LIZA  
ki ou pe koze... mo'nn dir sa mwa... kapitenn... ou enn gran dimoun.. . ou konpran gordonn... enn tibaba 
ne... bizen okip li... donn li manze... li vinn enn zoli fam... enn jenntoulmenn enterese... bel zwisans 
garanti... be pa pa la... tou so lapenn pa gagn nanye... chombo mem...  
PIGMALION  
Ou'le vann ou zanfan?  
PAPA LIZA  
pa koz koze kapitalis... aste... vande... pa sa... konpansasion, konsolasion pou enn papa dan tristes... tristes 
separasion... separasion trites eg -dou...  
PIGMA LION  
Si ou sagren, be pran li ale! (li kriye for ) Marie -Louise, .... Marie -Louise al sers Mamzel Liz a! 
PAPA LIZA  
pa mal konpran mwa kapitenn... ki liza ete pou mwa... zis mo laser ek mo disan... apart sa nanye... me si li 
itil pou enn lot dimoun ena so pri  ki bizen peye...  
PIGMALION  
Ou pe koz langaz kapitalis la.  
PAPA LIZA  
pa kapitalis me lozik... ki ete  500 roupi pou ou. ... pou mwa se enn sware memorab, manze, bwar, amize, 
soul bontan...  
PIGMALION  
Kouma ou kone li isi? Parye ou finn avoy li pou fer santaz ? 
PAPA LIZA  
kapitenn... mwa artir triyangaz... mo fer serman lor labib sakre ki zame mo finn pans po u donn enn 
jenntoulmenn meritan okenn dezagreman... taxi ki ti amenn li isi ti retourn kot li pou al sers detrwa ti zafer 
personel... enstri xion formel... p a bizen lenz... aster mazin n soufrans enn papa... pa bizen lenz vedir touni -
touni... mo mazinn loner  mo tifi... sofer taxi donn ladres... ala ze swi la...  
PIGMALION  
Ou finn vinn sov loner ou zanfan?  
PAPA LIZA  
ala ou rekoumanse... Rs 500... mwa ek mo madam nou pou servi li pou remersie bonte bondie ki finn fer 
enn gran dimoun ramas nou zanfan...  
PIGMALIO N 
Mamzel Sitarra, ki ou dir si nou donn sa gran filozof la Rs 1,000?  
PAPA LIZA  
kapitenn pa fer sa krim la... ou donn mwa plis mo pou rod ramas kas dan labank e lerla salam liberte... lozik 
kapitalis may mwa dan lak...  
PIGMALION  
Ou sir Misie... Ou pa finn d ir mwa ou nom.  
PAPA LIZA  
95 
 mo ti dir ou... artir triyangaz... pouvouservir  
PIGMALION  
Ou nom se Artir Triyangaz Pouvouservir?  
PAPA LIZA  
non... artir.. . triyangaz... samemtou  
PIGMALION  
Artir Triyangaz Samemtou ala Rs 500. Ou sir ou pa'le plis?  
PAPA LIZA  
azsyou razwax...  
PIGMALION  
Pa zis filozof me lengwis 'si. Barrebap!  
(Papa Liza pran sime sorti. Ler li ariv kot laport, li tap ar Liza ki pe rantre ansam ar Marie Louise. Li entimide 
par elegans enn zoli mamzel prop e bien abiye.)  
PAPA LIZA  
pardon mamzel...  
LIZA  
kiarive... to pa rekonet to prop zanfan... ki to finn vinn fer isi... tansion to rod fer marday... mo fer lapolis 
ramas twa... iiimmm... to santi pi larak...  
PAPA LIZA  
liza twa sa... mirak... tonn sanze net... nou lasans finn porte... aster ki to dan bien  pa bliye to papa ki finn 
donn twa lavi... vinn rann nou vizit kan to gagn letan... fale pa fer nimakrram... bondie ankoler...  
LIZA  
Madam Marie -Louise montre sa misie la sime sorti.  
PAPA LIZA  
orevwar otankevouzet... ( Li sorti. Marie -Louise akonpagn li ) 
PIGMALION  
Mamzel Sitarra, fer mwa rapel pou rekomann Misie Artir Triyangaz pou post Prezidan -Doner Gran Sosiete 
Moralite Lamerik. ... Enn lot zafer! Lor seki nou ti pe diskite, eski aster ou touzour sir lepep ena kapasite 
deside ki bon, ki pa bon?  
SITARRA  
Wi, si ou pa pran move lekzanp pou lamone kontan. Misie Artir Triyangaz enn bien move lekzanp, mo kwar. 
Nou sey enn lot experyans.  
(li al kot piano, koumans zwe ek sante)  
Tou mo bann zetwal aswar  
briye ar dife gayar  
exsepte enn gro zetwal  
ki kasiet deryer pal -pal, 
vadire li gagn onte  
tansion lezot sikane,  
dir so bobes kabose,  
so kenke mal netwaye.  
PIGMALION  
(foutan, fer boufon)  
tou piti ki mo fer papa goulou  
jab la manze  
tou piti ki mo fer papa goulou  
jab la manze  
mo koz ar ou napa koze  
mo riy ar ou napa riye  
nwale nwale nwal fer lamour  
SITARRA  
Enn zour mo dimann Tiprens  
dres bobes, netway kenke.  
96 
 Zetwal mat sey enn kadans  
me vit tou degrengole.  
Enn zour mo dimann Tiprens  
dres bobes, netway kenke.  
Zetwal mat sey enn kadans  
me vit tou degrengole.  
PIGMALION  
(fouta n, fer boufon)  
Tou piti ki mo fer papa goulou  
jab la manze  
Tou piti ki mo fer papa goulou  
jab la manze  
Mo koz ar ou napa koze  
mo riy ar ou napa riye  
nwale nwale nwal fer lamour  
SITARRA  
Dan lesiel pou'ena retar  
tank zetwal mat tas dan nwar.  
Dan lesiel pou'e na retar  
tank zetwal mat tas dan nwar.  
Dan lesiel pou'ena retar  
tank zetwal mat tas dan nwar.  
Dan lesiel pou'ena retar  
tank zetwal mat t as dan nwar.  
PIGMALION  
(foutan, fer boufon)  
tou piti ki mo fer papa goulou  
jab la manze  
tou piti ki mo fer papa goulou  
jab la manze  
mo koz ar ou napa koze  
mo riy ar ou napa riye  
nwale nwale nwal fer lamour  
nwale nwale nwal fer lamour  
nwale nwale nwal fer lamour  
nwale nwale nwal fer lamour  
bouze mama! donn li!  
bouze mama! donn li!  
(tou lizie fixe lor Liza ki pe danse ar bouk ou talan)  
TABLO 3  
Dan salon Madam Pigmalion, mama Profeser Pigmalion. Amebleman ek dekorasion montre boukou fines ek 
elegans femine n. Madam la kot so ti latab travay. Li pe ekrir. Mazordom rantre pou anons larive Profeser 
Pigmalion.  
MAZORDOM  
Profeser Pigma lion!  
(profeser Pigmalion rantre)  
MADAM PIGMALION  
Adan, mo finn fatige dir twa pa vinn kot mwa zour ki mo resevwar vizit. To efrey mo bann envite. Si sa 
kontinie mo nepli pou ena kamarad. To pou farous zot tou.  
PIGMALION  
Enn fason koz ar so zanfan inik? (li al anbras li)  
MADAM PIGMALION  
Enn detro!  
97 
 PIGMALION  
Ma, mo bien bizen to koudme. Enn mari louvraz! Mo'nn ramas enn tifi.  
MADAM PIG MALION  
Ramas enn tifi? To ramas dimoun parey kouma nou ramas fey sek anba pie ousa koray lor laplaz. Eski se pa 
tifi la ki fi nn ramas twa? Ki laz li ena?  
PIGMALION  
Anviron trant an. Kifer?  
MADAM PIGMALIOM  
Kifer to pa marye ar li?  
PIGMALION  
Ma, ala to fatig an la! Mo finn deza dir twa. Kan mo zwenn enn fam ki ariv to nivo, to oter, kikfwa mo'a pans 
maryaz. Ziska ler tou fam ki mo finn zwenn pa depas oter to sevi. Madam Pigmalion, bliye to rev pou vinn 
belmer.  
MADAM PIGMALION  
Pourtan bien bizen enn fam pou met enpe diplon dan to latet. Bon, dir mwa ki mo bizen fer. ( Pigmalion asiz 
lor ti latab travay so mama ) Adan, pa asiz lor mo la tab. Li frazil. Enn meb 18em siek! To pou kraz li. Li pa'nn 
fer pou to gro deryer.  
PIGMALION  
Arryo, Maman, mirak tu es vulgaire.  ... Bez lor mwa, Ma. Mo finn met paryaz ki mo kapav transform enn tifi 
san okenn ledikasion, enn veritab ti jangli, e fer li ka lifie pou vinn kandida dan ele xion zeneral apre sis mwa 
leson entansif. Pandan trwa mwa mo finn okip li lanwit -lizour...  
MADAM P IGMALION  
lanwit...  
PIGMALION  
Aret badine Ma! Aster finn ariv ler pou premie tes. Kouma li pou konport li dan sosiete... Mo'nn do nn li 
enstri xion formel. Pa koz nenport. Koz zis bann ti zafer ensinifian. ... lor meteo ... lor lasante ets.  
(mazordom rantre)  
MAZORDOM  
Madam Danbalans, Mamzel Fi Danbalans, Misie Jo Danbalans. (Trwa Danbalans rantre. Zot fer letour pou 
dir bonzour tou di moun. Mazordom sorti.)  
MADAM DANBALANS  
Sori nou anretar Madam Pigmalion. Anbouteyaz partou. Kan pou trouv so solision?  
PIGMALION  
Fer kouma mwa. Mont bisiklet. ( li sante ) "Mwa, mo bien kontan pedale." ... Mo gagn lenpresion ki nou finn 
deza zwenn. Nou pa fi nn zwenn resaman?  
MADAM PIGMALION  
Zot konn mo garson Adan?  
FI DANBALANS  
Mo finn antandre parler son reputasion. Bonjour!  
JO DANBALANS  
Bonzour Profeser!  
MADAM DANBALANS  
Mo onore fer ou konesans. Madam Pigmalion, si ou okipe, nou va repase enn lot zour.  
MADA M PIGMALION  
Non, non, reste. Mo garson pre pou ale. Asize, met zot alez. ... Adan, to pa ena travay pou fer?  
PIGMALION  
Mo pe atann zot vini.  
(mazordom rante)  
MAZORDOM  
Mamzel Sitarra ek Mamzel Liza.  
(Sitarra ek Liza rantre e mazordom sorti. Madam Pigmalion akeyir zot, prezant zot lezot dimoun e montre 
zot kot pou asize. Liza extra elegan. Li kler ki so nouvo ledikasion pe donn li boukou lasirans ek fines. Jo bien 
atire par Liza. Li pran enn plas ser -sere koste kot li. Fi pe rod enpresionn Pigmalion.)  
98 
 FI DANB ALANS  
Professeur, dire nou quefaire ou pa promouvoir la langue française?  
PIGMALION  
Pou ki ou aret koz p atwa!... Aster mo rapel kot mo ti zwenn zot. Enn swar dan lavarang teat Porlwi ... ti ena 
gro lapli.  
FI DANBALANS  
Quelle mémoire! Impressionnant!  
PIGMAL ION 
Madam Danbalans...  
MADAM DANBALANS  
Apel mwa Fatma. Depi lontan mo anvi zwenn ou pou dimann ou kifer ou pa ouver enn lekol kot dimoun ki 
enterese kapav aprann lekritir kreatif ... ou kone ... ekrir poem, tizistwar, sketch, pies teat. Mo kwar boukou 
dimo un, so zenn kouma so vie, pou enterese.  
PIGMALION  
Ou sir?  
FI DANBALANS  
Ma mère a raison. Moi osi sa pourra menterese.  
FATMA DANBALANS  
Mo'nn lir enn liv lor art terapi. Pa kone si mo ena rezo. Li paret ki kreativite kapav ed dimoun sorti depi 
depandans ladr og. Vo lapenn seye. Si mo gagn enn formasion, kapav servi li pou ed lezot tras sime liberte...  
FI DA NBALANS  
Moi osi sa pourra menterese. ( Pigmalion preokipe par konportman Liza ki ziska ler pa finn dir enn sel mo 
apart bonzour ek mersi.)  
JO DANBALANS  
Fer s o ek imid zordi.  
LIZA  
Gramaten meteo finn anonse ki dan lapremidi pou ena lapli toransiel lor bann o ter e ki aswar pou ena enn 
lesiel san zetwal, san lalinn. "Nwar, nwar, nwar do mama, get kouma fer nwar." Tanperatir pou fliktie. 
Timama so, timama fre.  
JO DANBALANS  
Sa klima la move pou lasante.  
LIZA  
Ena toutsort kalite lagrip: avier, porsinn, A, B, Z... Mo papa ti ena enn me xinn efikas:  lodvi. Enn fwa mo 
tantinn ti gagn lakranp -lafiev. Mo papa ti servi enn ti lantonwar pou plen so lestoma ar lodvi...  
JO DAN BALANS  
Li pa ti toufe?  
LIZA  
Toufe? Non, li ti revinn gayar. Akoz sa mo pa kwar li ti mor akoz tiberkiloz. Zot ti avoy li manze.  
JO DANBALANS  
Avoy li manze?  
PIGMALION  
Nouvo lamod lengwistik! Avoy li manze = touy li.  
FI DANBALANS  
Zot ti tué li? Seigneur, Mar ie, Joseph!  
LIZA  
Fer nou kwar li ti mor par maladi. Kouyonad! Kot so sapo lapay finn ale? Li t i promet pou donn mwa. Zot 
finn tor li.  
JO DANBALANS  
Tor li?  
PIGMALION  
Koken.  
FI DANBALANS  
Tuer pou voler un chapeau? Toimem ti pe kapav croire!  
99 
 (Liza finn gagn e nn lodians. Nanye pa pou aret li aster)  
LIZA  
To pa'le kwar? Dan mo fami, zot kapav touye pou enn bout dipen!  
FI DANBALANS  
Incroiyableee!  
LIZA  
Kifer to koz bizar koumsa? To pa kapav koz kouma tou dimoun? ... Ler li'nn mor , zot dir lodvi finn touy li. 
Fos! F os net! Pou li lodvi ti kouma dile mama pou enn tibaba. Chakala lodvi sa! Zot finn fer li  bliye respire. 
Kas so bobes, kas so kenke, bril so lames. Pa zis sapo lapay fonndos. Kot batana ete? Batana nayba. Zot finn 
nway so lames. Samem so yes!  
JO DANBALANS  
Zoli sa nouvo lamod lengwistik! Kot kapav aprann sa?  
PIGMALION  
Liza donn leson partikilie . ... Bon Liza, finn ler pou to sant enn sante pou nou. Sitarra pou akonpagn twa lor 
piano.  
(Sitarra al asiz kot piano, Liza al dibout kot piano la)  
LIZA   
Mo pou sant enn tex par Profeser Pigmalion; lamizik, aranzman ek akonpagnman par Sitarra. So tit se 
"KONESANS NORMAL, KONSEKANS GOLMAL".  
Tazia, mo beti, fit giling -giling;  
Yanndou mo babou sof kachia -kachia;  
Rashoudou fifi bros saregama.  
Aster anou sant konesans norma l 
dan nik ti -kare fitir foupamal.  
 
Golmal ek bankal ala donn sawal!  
Gonaz ouver bal dan lebra joukal;  
lagal ek leral fer zot bakanal.  
Misie Satisfe dan so ti -kare;  
Madam Trouvtoukler dan so ti volier;  
Trwakar rev revolt dan nisa leter;  
Konntou San -Aprann, Bobes Kabose  
mont lor kes bankal pou dikte par ker  
mesaz rabase dan karo golmal.  
 
Joukal  Tilespri, Fanal San -Lames,  
Banal Lekersal, Rafal Riskales,  
Leker Lasesres, Lespri Lomdezes  
pe rod fer dime vinn kouma lavey;  
fer ti -kare yer akous serk poler;  
fer demo krasi koz dan laparey;  
larme difolter regle oparler;  
konsekans golmal promet larises.  
 
Tazia, mo beti, fit giling -giling;  
Yanndou mo babou sof kachia -kachia;  
Rashoudou fifi bros saregama.  
Aster anou sant konesans zekler  
ki ekler dime ar lalimier kler  
e fer  tou zanfan regagn zot sourir.  
(Rea xion lodians extra pozitif. Pigmalion aster sir li pou gagn so paryaz.)  
PIGMALION  
100 
 Liza, Sitarra pou akonpagn twa. Zot loto pe atann anba. Sitarra, mersi. Mo ena detrwa zafer pou okipe. 
Tanto nou zwenn.  
(Liza ek Sitarra so rti. Jo galoupe al zwenn zot. Li kler ki so latet finn gate ar Liza.)  
FATMA DANBALANS  
Profeser...  
 
PIGMALION  
Apel mwa Adan.  
FATMA DANBALANS  
... sa sante la kapav servi pou fer azitprop...  
PIGMALION  
Servi poezi pou fer politik? Koumadir pe melanz dilar ar sa nbrani!  
FATMA DANBALANS  
Ou kwar lepep tro bet pou konpran poezi?  
PIGMALION  
Pa sa ...  
FATMA DANBALANS  
Ki 'sa' alor?  
PIGMALION  
Fer dimoun aprann lir, pa zis bann sign, me sirtou bote ki kasiet dan form, stil, striktir, ant lalign ... lektir 
avanse. Si abitie  dimoun zis ekoute kouma zot ekout diskour dan miting zame, mo dir ou , zame  zot lapo p ou 
vinn sansib. Zot pou res gro fey.  
FATMA DANBALANS  
Avan galoup san yard, bizen aprann marse avan, ou pa kwar?  
FI DANBALANS  
Kouyonad aprann marse! Chakala galoup san yar d! 
PIGMALION  
Ki ariv ou tifi?  
FATMA DANBALANS  
Pa pran kont. Enn zistwar tris. Ziska ler li pa finn gagn so reper. Kan li ti zenn, bann zanfan dan so lekol ti pe 
sikann li. Ou kone kouma bann zanfan kapav kriel parfwa. So mama Mizilman, so papa Katolik. Li ankor gagn 
difikilte zer sa realite la. Souvan li sorti dan enn extrem pou al dan lot. Bizen bien pasian ar li. Me enn bon 
tifi, mo asir ou.  
PIGMALION  
Si mo kapav ede pa ezite dir mwa. .. . Kikfwa si li gagn konfians dan pouvwar so prop parol...  
FATMA DANBA LANS  
Mersi Adan! Pa'nkor gagn deklik la. Enn zour mirak la pou arive... Bon, nou bizen ale. To vini Fi? Orevwar 
Madam Pigmalion. Vini Fi. (Fi ek Fatma sorti)  
MADAM PIGMALION  
Liza enn bien zoli tifi; zoli e sirtou ranpli ar talan. Aster mo konpran to latira ns. 
PIGMALION  
Latirans? Peyna latirans. Li obze enn paryaz.  
MADAM PIGMALIOM  
Tou dimoun enn obze pou twa.  
PIGMALION  
Ma, to konn zistwar Fi Danbalans?  
MADAM PIGMALION  
Ki to'le kone?  
PIGMALION  
Li enpe bizar.  
MADAM PIGMALION  
Enn zistwar tris. Premierman li pa ti ka pav fer fas sikane, mokri, ensilt bann ki pa toler diferans me pli grav, 
enn swar enn geng voyou ti tom lor li, bat li, zour li, viol li. Sa finn tromatiz li net. Li enn bon zanfan me so 
101 
 enstabilite lengwistik fer dimoun kwar ki li enn snob. Li pe zis  reze t seki li asosie ar so experyans negatif, 
penib... li onte seki li ete. Pov tifi!  
PIGMALION  
So mama, Fatma?  
 
 
MADAM PIGMALION  
Fatma li enn dimoun pou ki mo ena boukou lafe xion ek respe. Li enn fayter. Li enn fam libere ki diriz enn 
ONG ki okip bann fam andet res. So mari ti mor dan enn a xidan e tousel li finn elve so fami. Zordi so pli gran 
traka se Fi. ... Ki to plan pou Liza?  
PIGMALION  
Plan? Ki plan? ... Dan trwa mwa mo sir li pou ena ase epeser kiltirel pou poz kandida. Lerla mo travay fini.  
MADAM PIGM ALION  
To responsabilite?  
PIGMALION  
Ki responsabilite?  
MADAM PIGMALION  
To ramas enn dimoun dan lari. Kouma enn mazisien to fer li vinn enn lot dimoun. To gagn to paryaz; to 
rezet li dan lari? To trouv sa normal?  
PIGMALION  
Si mo pa ti ramas li kouma to dir, kot li ti pou ete?  
MADAM PIGMALION  
Dan lari.  
PIGMALION  
Alalila! Mo retourn li dan so anvironnman natirel.  
MADAM PIGMALION  
Adan, to enn dimoun san leker.  
PIGMALION  
Leker se zis enn laponp. Bizen servi lespri dan lavi!  
MADAM PIGMALION  
Zom! Zom! Zom! Kan zot pou aprann reflesi ar leker?  
PIGMALION  
Ma, kan to ankoler to pli zoli. Papa zame ti dir twa sa?  
MADAM PIGMALION  
Eta kouyon, bez to sime ale!  
PIGMALION  
Mama mo zoli mama  
fer kone tomem mo mama  
kantmem mo seve krepi  
to seve malbar  
napa fer nanye  
Mama mo zoli mama  
fer kone tomem mo mama  
kantmem mo nene plat  
to nene pointu  
napa fer nanye  
Mama mo zoli mama  
fer kone tomem mo mama  
kantmem mo lapo nwar  
to lapo blanko  
napa fer nanye  
 
Orevwar Mama que j'aime beaucoup, m'a donné tout.  
102 
 (Madam Pigmalion lans enn liv lor  li. Li koule pou evit li.)  
 
 
 
TABLO 4  
Kot Profeser Pigmalion, trwa mwa pli tar. Finn fini minwi pase. Pigmalion, Sitarra ek Liza anteni sware. 
Pigmalion bien exite. Liza fatige; li trankil e trakase.  
PIGMALION  
Kouma nou ariv laba mo ti kone mo'nn fini  gagne.  Benker sek! Pa kapav bare. Ler sekreter PM koste, mwa 
mo ti koumans plen. Tro fasil! Tro -tro fasil!  
SITARRA  
Vouzoto! Zot realize finn fini minwi pase. Bon, mo al sanz mo lenz. Lerla mo redesann pou enn latizann.  
PIGMALION  
Latizann! Mo ouver enn bou tey san pagn.  
SITARRA  
Pa fer tapaz! Marie -Louise pe dormi.  
PIGMALION  
Dormi? Al lev li Liza. Dir li vinn selebre ar nou.  
SITARRA  
Adan, li fatige; li bizen so somey. ... Donn mwa dis minit; mo tir sa lenz enkorfotab la e apre mo bwar enn 
gout sanpagn ar twa. Liza, r es ar Adan ziska mo retourne. ( Li sorti.)  
PIGMALION  
Liza, to pa'nn trouv mo pantouf parla?  
LIZA  
Adan, premie dabor ou finn tir soulie, soset omilie salon. Madam Marie -Louise pou wayld. Peyna nanye ki 
fer li plis ankoler.  
PIGMALION  
Mo kasiet li anba sofa!  
LIZA 
Deziem dabor Misie Adan, ou bizen okip ou pantouf tousel kouma enn gran garson.  
PIGMALION  
Eh! Ki mous finn pik twa?  
LIZA  
Mous pik mwa? Non! Aster ki mo finn fer ou gagn ou paryaz mo finn vinn anplis...  
PIGMALION  
Kisasa? To finn fer mwa gagn  mo paryaz? Mari toupe! Moutouk ensinifian!  
LIZA  
Ou ensilt pa pou sanz nanye. Mo finn abitie ki ou tret mwa kouma enn nanye ditou. Me aster mo konn mo 
lafors.  
PIGMALION  
Espèce de nimakaram!  
LIZA  
Koz prop Profeser. Pa melanz kalchoul.  
PIGMALION  
Eta ti mouto uk, twa ki p ou dir mwa kimanier koze. To toupe depas lodas!  
LIZA  
Pandan sis mwa nou finn travay ansam...  
PIGMALION  
Nou finn travay ansam? E ou la! Pandan sis mwa mo finn nenenn twa, montre twa kouma koze, marse, 
respire. Tou seki to ete zordi se lafime mo lesans ki mo  finn brile pou fer enn jangli vinn dimoun.  
LIZA  
Zordi jangli ki'nn vinn dimoun nepli ena rol.  
PIGMALION  
103 
 To ena rol. To bizen fer mwa rapel mo bann randevou; al rod mo pantouf; fer mwa rapel kot mo bann zafer 
ete kouma to'nn fer depi to'nn vinn  isi. 
LIZA  
Dime gramaten mo pe ale.  
PIGMALION  
Kotsa? Kifer?  
LIZA  
Mo nepli ena kont pou rande. Kontra finn expire.  
PIGMALION  
Kontra? Ki kontra?  
LIZA  
Fer enn jangli gagn ase epeser pou vinn depite. Dan gardennparti ek konser apre, PM finn montre boukou 
lentere e mo finn  gagn enn lof ferm pou prosenn elexion.  
PIGMALION  
Grasa mo zeni!  
LIZA  
San ou led mo pa ti pou reysi sort dan latrap povrete. Mersi. Me ou fer koumadir mo pa finn kontribie 
ditou. Koumadir Sitarra pa finn amenn so blok. ... Eski ou finn pan se ki pou ariv mw a aster?  
PIGMALION  
To pou vinn depite, minis, Premie Minis, kifer non.  
LIZA  
Personn pa'nn dimann mwa si mo anvi fer politik. Pou mwa tousa ti bann kondision enn paryaz. Pa plis.  
PIGMALION  
To pa anvi vinn depite?  
LIZA  
Non!  
PIGMALION  
Be to res isi, donn Mari e-Louise enn koudme pou manej mo lakaz e to fer mwa rapel mo bann randevou e 
... 
LIZA  
Toulegramaten al rod ou pantouf!  
PIGMALION  
Eh! Mo'nn gagn enn lide. Mo dimann mo mama rod enn garson pou marye ar twa. Dan so lantouraz ena 
enn ta zenes kouma...  
LIZA  
Jo Danbalans.  
PIGMALION  
Samem!  
LIZA  
Pou bann falokrat, apart maryaz, viv anba enn zom peyna nanye pou enn fam. Sap dan karay papa, tom dan 
dife mari!  
PIGMALION  
Mwa mo enn falokrat? Mwa, Adan Pigmalion, spesialis lekritir ek artikilasion, mo enn falokrat? Kouy onad! 
Kakad! Ferfoutad!  
LIZA  
Ala ou vinn vilger!  
PIGMALION  
Mwa vilger? Ale do ta! Bullshit! ( Sitarra retourne ) Sitarra to dakor ar Liza ki mo enn falokrat vilger?  
SITARRA  
Falokrat sertennman. Vilger souvan. Pa  toultan.  
PIGMALION  
Eski ena enn konspirasion k ont mwa?  
LIZA  
104 
 Aster ou pe vinn parano.  
PIGMALION  
Depi kan to sikiat?  
LIZA  
Depi fek.  
SITARRA  
Adan, sanpagn la kote?  
PIGMALION  
Anfen enn bon koze! ( Li sorti ) 
SITARRA  
Liza, to lizie rouz. To'nn plore?  
LIZA  
Pa gra v! Parfwa li fer mwa araze.  
SITARRA  
Li pa enn m ove boug me parfwa li ena karakter petar.  
LIZA  
Pa sa ki afekte mwa. Li fer koumadir mo enn ta malang. Ar twa so konportman diferan. Li respe twa. Li 
montre so admirasion. Me ar mwa ... enn lot zafer. Li fer koumadir mo kontribision dan tou seki finn arive li 
mwens ki zero.  
SITARRA  
Kifer to dir sa?  
LIZA  
Li'nn dir twa mersi me pou mwa pa finn ena enn sel mo zanti.  
SITARRA  
Mo kapav dir twa ki li finn bien apresie to kouraz, lentelizans ek determinasion.  
LIZA  
Me ar mwa, zame li pa exprim li.  
SITARRA  
Kikfwa li p rovok twa par expre.  
LIZA  
Kifer?  
SITARRA  
Pa kone! ( li al pre ar liza, ser li dan so lebra, anbras li lor so labous)  Pa fer nanye koko, biento tousa pou 
deryer nou. ... To pou a xepte tiket ki PM finn donn twa ? 
LIZA  
Mo pa kwar. Ena de ki xoz ki atir mwa. Trav ay dan domenn lamizik ar twa e donn enn koudme Fatma.  
SITARRA  
Travay politik li konpatib ar tousa. Okontrer to pou kapav ed nou travay devlope pli vit. To pe ezite parski li 
enn zafer nouvo. To pou kapav ed nou fer bann miray grene. Nou koz sa pli tar ansa m ar Fatma. (Pigmalion 
retourne ar boutey ek ver sanpagn)  
PIGMALION  
Ale bann fam, donn mwa enn koudme. Liza enn ti gout ... zis pou fer mwa plezir? Aster ki to pe vinn depite 
to kapav bwar divan to gourrou.  
LIZA  
Mo kwar ki kontra finn konplete, nepli valid . Mo finn liber mo gourrou. Mo nepli ena gourrou.  
PIGMALION  
Once a guru, always a guru!  
LIZA  
Profeser Pigmalion, dime gramaten mo pe ale.  
PIGMALION  
Pe ale? Kotsa?  
LIZA  
105 
 Pa kone. Me kouma kontra travay finn expire, mo bezoin al chercher ailleurs. Mo bizen ko nn enn zafer: 
bann lenz ek bizou li pou Sitarra, ousa mwa? Mo pa'le lapolis vinn rod mwa.  
PIGMALION  
(Li extra ankoler me li kontrol limem)  
Sitarra, mo finn bien reflesi lor to propozision. Mo a xepte  ki to itiliz mo bann poem pou konpoz bann sante. 
To trav ay enpresionan. Felisitasion!  
SITARRA  
Adan, mo mision isi finn konplete. Dime mo pe retourn kot mwa pou kontinie mo travay. Mersi pou tou!  
PIGMALION  
(Li tris me li pa les paret ) Oke! ( Li al asiz lor enn sofa. Lerla li realize ki tousa letan la li pieni. Li  kriye for 
kouma li abitie. ) Liza ... Liza mo dir!  
LIZA  
Wi Misie!  
PIGMALION  
Liza, kot mo pantouf?  
(Liza al ramas enn pantouf, lans li lor li ar lafors ) Ala li la Profeser! (Pigmalion koule pou evit p rozektil la.)  
PIGMALION  
Felisitasion mo Liza! Aster to'nn  pare pou fer fas. Bravo!  
(Liza ek Sitarra trap lame sorti)  
TABLO 5  
Dan salon Madam Pigmalion. Madam la kot so ti latab travay. Mazordom rantre.  
MAZORDOM  
Madam, Profeser Pigmalion kot lantre. Li dir li bien bizen koz ar ou.  
MADAM PIGMALION  
Al dir li vini e  mont lao pou dir Mamzel Liza ek Sitarra pa vinn isi tank mo pa dir zot. (Mazordom sorti e enn 
timama apre Pigmalion rantre kouma enn siklonn)  
PIGMALION  
Ma, Liza ek Sitarra finn kas pikan!  
MADAM PIGM ALION  
Kas pikan?  
PIGMALION  
Wi, kas pikan, fonn, flonn, fo nndos, faypatsankler! Pou Sitarra mo ti kone me Liza ... Liza ...  
MADAM PIGMALION  
To kouma enn zanfan ki finn perdi so zouzou!  
PIGMALION  
Kisannla pou fer mwa rapel mo bann randevou, pou rod mo bann zafer personel ki finn egare...  
MADAM PIGMALION  
Anploy en n sekreter.  
PIGMALION  
Ki pas dan latet enn fam pou fer enn zafer parey? Mo nepli konpran nanye. Pourtan tou finn mars bien dan 
lord. Li'n n gagn so paryaz; PM finn ofer li enn tiket. Olie rekonesan li avoy pantouf lor mwa e ler mo leve 
gramaten mamzel finn disparet. Dir mwa mama, eski enn zom ti pou konport li koumsa?  
MADAM PIGMALION  
Adan, kan to pou konpran ki dimoun pa masinn ki swiv instr ixion profeser? Kouma bouldozer to roul lor 
santiman dimoun. (Mazordom rantre)  
MAZORDOM  
Profeser, enn misie Artir Triya ngaz dir ki li bien bizen koz ar ou.  
PIGMALION  
Kouma li kone mo isi?  
MAZORDOM  
Madam Marie -Louise finn dir li.  
PIGMALION  
106 
 Fer li rantre... Ou pa mayn, Ma? (Madam Pigmalion dir non par enn mouvman latet)  Oke, dir li vini. ( Papa 
Liza, kostime, kravate rantre)  ... Papapapapa! Misie Triyangaz, ou finn gagn lotri?  
PAPA LIZA  
Pir, boukou pli pir. Kifer ou'nn fer mwa sa kalite mesans te? Akoz ou azordi mo finn vinn esklav moralite 
bourzwa.  
PIGMALION  
Akoz mwa? Kouma sa?  
PAPA LIZA  
Pa ou sa ki finn rekomann mwa pou post Prezidan -Doner Gran Sosiete Moralite Lamerik? Zot finn a xepte 
mo nominasion ar enn saler 1,000,000 roupi par an. Depi sa  zour la mo finn vinn prizonie lozik paysa. 
Toulezour mo dekouver nouvo fami, nouvo kamarad, nouvo konesans. Pir ki tou mo madam finn ga gn foli 
grander. Li dir mwa ki li pa kapav kontinie viv dan pese. Si mo pa marye ar li, li pou kit mwa, denons mwa 
dan l apres, ekrir Gran Sosiete Moralite Lamerik...  
PIGMALION  
Ou ti bizen kontan. Baro ou prizon ouver.  
PAPA LIZA  
Samem problem la. Mo'nn fin i gagn gou pou enn lavi delix. ... Mo pe marye mo madam. Akoz sa mo'nn anvi 
zwenn ou pou dir ou ki grasa ou mo finn vinn  ris me mari malere.  
PIGMALION  
Enn bon nouvel sa. Ou kapav aster okip Liza.  
PAPA LIZA  
Ki Liza vinn fer ladan?  
PIGMALION  
Avan ou pa ti en a mwayen. Aster ou ris. Li ou devwar okip ou zanfan.  
PAPA LIZA  
Pa tourn kouto la dan mo blesir. Koumadir mo pa pe ase soufer! Mo pa finn vinn koz lavenir Liza. Mo tifi 
konn debrouye tousel. Mo finn vinn dimann ou vinn mo besmenn.  
PIGMALION  
Mwa besmenn? ...  Dan ki lak mo pe rantre? Taler tann dir mo pe vinn paster. Fouf!  
MADAM PIGMALION  
Ou pa'le dir ou tifi ki ou pe marye?  
PAPA LIZA  
Mo ti'a kontan me li pa posib. Mo pa kone kot li ete.  
MADAM PIGMALION  
Mwa mo kone. (Li sonn enn laklos; mazordom vini.)  Al dir sa de mamzel la ki bizen zot dan salon. 
(mazordom sorti)  
PIGMALION  
Zot kot twa e to dir pa mwa nanye... fer mwa trakas e dan vid.  
MADAM PIGMALION  
Zot finn dir mwa zot pa anvi get twa. Ki to'nn fer zot koumsa?  
PIGMALION  
Mwa? Fer zot ki xoz? Twamem ti pe kapav  kwar! (Sitarra ek Liza rantre anmemtan, lame dan lame)  
LIZA  
Sitarra mo prezant twa to boper! Papa mo prezant twa to belfi.  
PAPA LIZA  
Ansante Mamzel!  
SITARRA  
Sitarra.  
PAPA LIZA  
Eeen!  
SITARRA  
Mo apel Sitarra.  
PAPA LIZA  
107 
 Anbon!  
PIGMALION  
Ou pa soke, ou Prezid an-Doner Gran Sosiete Moralite Lamerik?  
 
 
PAPA LIZA  
Soke? Non! Mo les bann ki kontan fer zes fer zot senn. Mwa mo'nn sov. Liza pa bizen mwa. Li konn tras so 
sime.  
LIZA  
Kifer to'nn degize koumsa?  
PAPA LIZA  
Ki mo pou dir twa Liza? Mo soufrans pe depas kad. To belmer pe obliz mwa marye ar li. Sinon bel -bel 
garrbarr.  
LIZA  
Anfen kikenn pe kapav dres twa.  
PAPA LIZA  
Ah fi lle ingrate! To pa sagren mwa ditou -ditou -ditou?  
LIZA  
Non! Mo kwar to bien merite.  
(mazordom rantre)  
MAZORDOM  
Madam Fatma! (Fatma Danbalans rantre.  Pigmalion al vit ver li pou ser so lame)  
PIGMALION  
Ou pa kapav mazine ki kantite mo kontan ki ou la zordi.  
FATMA  
Mo'si parey. Mo ti al get ou kot ou; ler mo aprann ki ou kot ou mama, lor vites mo finn vinn isi. Adan, mo 
nepli dan balans. Jo finn koumans t ravay. Grasa ou led Fi pe sirmont so difikilte. Mersi Adan. Mersi.  
MADAM PIGMALION  
Eski anfen mo pou gagn enn  belfi?  
PIGMALION  
Maman? ... Kikfwa wi... si to dakor Fatma...  
FATMA  
Kifer non!  
SITARRA  
Liza anou sant enn sante pou selebre lamour.  
(Sitarra al as iz kot piano, Liza al dibout akote e koumans sante.)  
MERSI BONDIE!  
Parmi enn miliar zetwal  
Ou finn swazir enn ti lil  
pou plant lespri liberte.  
Mersi. Dan enn ti pei  
ou finn sem diversite,  
fertiliz nou pie douri  
ar nouritir Sentespri.  
Mersi. Nou bien apresi e. 
 
Mo dir ou enn gran mersi  
ou'nn donn mwa nesans isi;  
fer mwa dekouver lamour  
dan mo a xion toulez our. 
 
Mo dir twa mersi mil fwa  
to'nn donn mwa lafwa dan twa.  
108 
  
Mersi to'nn donn mwa enn lang  
ki permet konstrir enn pon  
ant Lafrik, Lerop, Lazi;  
mersi pou sa lamizik  
ki permet mwa sant 'Lasours';  
mersi pou zoli kouler  
ki pentir mo larkansiel.  
 
Mo dir twa enn gran mersi  
to'nn donn mwa nesans isi;  
fer mwa dekouver lamour  
dan mo a xion toulezour.  
 
Mo dir twa mersi mil fwa  
to'nn donn mwa lafwa dan twa.  
Mo dir twa me rsi mil fwa  
to'nn donn mwa lafwa dan twa.  
Mo dir twa mersi mil fwa  
to'nn donn mwa lafwa dan twa.. .. 
 
RIDO  
12 November 2009  
RETOURN KONTENI/BACK TO CONTENTS  
 
