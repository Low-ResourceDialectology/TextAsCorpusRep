1 
 LIV-E NIMERO  7 
 
©INSTITUT CARDINAL JEAN MARGEOT (ICJM) , 1, Celicourt Antelm Street, Rose Hill,  Maritime Republic of 
Mauritius.  
 
 PREFAS  
Pou mazorite dimoun dan mo pei, mo lang  maternel, KreoL Morisien, li pa enn lang. Zot dir li enn patwa, 
enn tifranse ka s-kase, enn jalek, enn pete bourik ek sipa ki ete ankor.  
Pou mwa li plis ki enn ti zouti senp pou kominikasion bazik. Li lang ki mo ti tande kan mo ti ankor dan vant 
mo mama pa rski mo paran, Gouna ek Ramdass ti pe servi li dan zot lavi entim. Kan mo ti ne,  sa lang la ti pe 
devlope lor vites e se sel lang ki mo ti kone avan mo ti al asiz lor ban lekol.  
Mo sir ki mo lang maternel, enn zour pa enn zour, pou vinn Morisien, lang nasi onal Repiblik Maritim Moris, 
mediom lansegnman dan bann klas primer ek expresion  kiltirel idantite Morisien.  
Deza mo lang maternel finn donn nou pei enn kiltir literer poetik ek dramatik. Proz literer li toultan tarde 
pou mark so pwen me sa pa vedir ki li pa finn ankor ne. Finn ena boukou kreasion ki montre lafors Morisien 
dan sa dome nn la malgre ki proz literer li enn stil mahakonplex ek mahasofistike.  
LIV-E NIMERO 7  konbinn teat ek poezi.  
 
D.V 
NOT LOR GRAFI  
Si dan grafi Franse ena let silansie kouma <e> final dan ‘boire’, ‘heure’, ‘guerre’ ets., dan grafi Morisien 
peyna let silansie:  ‘ser’ (expensive) ek ‘sere’ (tig ht); ‘las’ (loose) ek ‘lase’ (shoelace) etc.  
Dan grafi Franse <s> ou <t> li souvan silansie: ‘bas’, ‘bat’, ‘las’, ‘bout’ etc. Dan grafi Morisien <s> ek <t> final 
zot pa silansie: ‘ba’ (kiss); ‘Bas!’ (Ase!); ‘bat’ (pingpong bat); ‘la’ (here); ‘las’ (loose) etc. 
Parey pou <r> dan ‘chanter’ ousa ‘manger’. An Morisien <r> pa silansie: ‘manze’ (food); ‘manzer’ (eater); 
sante (song); ‘santer’ (singer) etc.  
Pou endik nazalizasion enn vwayel, nou koste <n> ar li: <a> vinn <an>; <o> vinn <on>; <e> vinn <en>.  
Vwayel na zal + n donn: bann, kann, pann, zann; bonn, donn, konn, zonn; denn, genn, penn, renn ets.  
 
KONTE NI 
ENN BOUKE LARKANSIEL  
GALILEO GONAZ  
SIR TOBY  
LINNKONNSING FINALAY  
 
 

2 
 ENN BOUKE LARKANSIEL  
LASOURS  
Sime la li bien -bien long  
Sime la li bien -bien dir  
Komie finn pas lor la avan mwa  
Zegwi dife dan lesiel  
Lapousier dan mo labous  
Mo lagorz pe amar -amare  
Lasours la li ankor lwen  
Bien -bien fre, bien -bien kler  
Lasours kot nou tou pou al bw ar 
 
Simitier ranpli ar fler  
Kot bann frer fin n depoz zarm  
Sime la li pas kot simitier  
Mo lavi kouma lapousier  
Pou fini dan simitier  
Mo lespwar zame li pa pou tengn  
Pou sak flanbo ki pou tengn  
Ena mil pou alime  
Ziska ki sime tous lasours  
Marenwar pe rod nwa y mwa  
Marekaz pe rod bwar mwa  
Ena kamrad ferm  koste ar mwa  
Me dime komie pou ena  
Ler soley manz marenwar  
Komie ki pa ankor vinn fler  
Seki yer swar ti ar mwa  
Zordi nek enn souvenir  
Souvenir ki lour dan mo leker  
 
Nou bizen met sime kler  
Nou bizen konstrir ba nn pon  
Pous par pous, pa par pa ziska lasours  
Mem si nou nou pa gagn sans  
Nou zanfan va profite  
Lapousier pou vinn lalimier  
Lasours la li ankor lwen  
Bien -bien fre, bien -bien kler  
Lasours kot nou tou pou al bwar  
MIRAK DIVALI  
Bann zetwal lor later pe transpers tou bann vwal.  
Gran freser marenwar pe fo nn ar nou saler,  
Lalimier dan leker pe ekler bann lapas,  
Tras sime vwayazer, efas tas dan lespas.  
 
Bann sante tou kouler pe chombo liniver,  
Bann mitay kolorye ar parfen laroze  
Kouma harr dan leker pe sikre  santiman,  
Fer disan bann imen bliye gran, bliye ra n. 
 
3 
 Lamizik Divali ar parfen kolorye  
Pe aroz bann petal lor sime so zanfan.  
Bann miray pe grene! Tou bann far alime!  
A Bondie! Fer mirak Divali kontinie!  
 
Nou tou bann vwayazer lor later efemer  
Me nou ranz  bann miray otour nou kont ser -frer,  
Pas letan louk  vwazen atraver trou miray.  
Bann miray pe grene! Anou partaz mitay!  
O DEK 
O dek! Enn serendikap ek enn kardinal  
Pe kourtize lor enn brans filao.  
O dek! Trwa ti lapen blan ar zot lizie rouz  
Pe zwe -zwe lor l erb ver dan bor dilo.  
O dek! Kat tipti pousen blan,  nwar, zonn, maron  
Ansam pe fouy later pou rod lever.  
 
Bat to tanbour tanbourye!  
Tap to ravann ravannye!  
Les lapo kabri gazouye!  
 
O dek! Enn bengali pe sante lor enn fler,  
Ki leze kouma enn papyon dore.  
O dek! Fler kann velour pe danse dan lezer,  
Li pe val se ar lamizik lesiel.  
O dek! Zwazo kolorye gazouy -gazouye  
Pe patine lor ledo larkansiel.  
 
Bat to tanbour tanbourye!  
Tap to ravann ravannye!  
Les lapo kabri gazouye!  
 
O dek! Niaz pe anvlop montagn ar so kare s, 
So lonbraz pe rafresi tou bann fler.  
O dek! Enn boul dife lor pe al bwar dilo,  
So kouler pe pentir nou liniver.  
O dek! Lalinn kouler larzan pe zwe yoyo  
Ar bann zetwal diaman lao -lao. 
 
Bat to tanbour tanbourye!  
Tap to ravann ravannye!  
Les lapo kabri gazo uye!  
POEM POU  FET MAMA  
Kouma to bien! Kouma to bien ! 
Dan so lebra kouma to bien!  
Kan to gagn fen, kan to gagn fen  
Se so lekor ki nouri twa.  
Kouma to ge! Kouma to ge!  
To ti lemonn bien proteze.  
De lizie fier ki trakase  
Pe vey twa fer to premie pa.  
4 
 To rape l kan Claudette vini  
Ar so divan ek so lapli  
To ti lekor ti pe tranble,  
To ti leker ti pe sote.  
Kisannla dan so de lebra  
Ti anvlop twa pou konsol twa?  
Kisanla sa? Kisanla sa?  
 
Enn fwa, aswar, to rapel bien,  
Lafiev -kosmar kouma koltar  
Ti pe bril twa ar mare nwar  
Dan tourbiyon enn lasesres.  
To lekzistans ti m enase.  
Akote twa lor bor lili,  
Lasours lavi ti pe veye.  
 
Nou tou ti ge! Nou tou ti ge!  
Lorkes ti pe fer nou danse,  
Nou lespri ti pe voltize,  
Nouvo lavi ki koumanse.  
Laba dan kwen pre kot gato,  
Leker sere d eryer sourir,  
Vit-vit li ti efas enn larm  
Pou ki pe rsonn napa trouve.  
 
Li for, li feb, li zenn, li vie,  
Li krent, li smart, li kabose  
Li ankor pe vey to sime.  
Dan so lizie fier -trakase,  
Nanye napa kapav sanz sa,  
To res ankor so ti baba  
Ki li'nn nouri ar so lekor.  
 
Anou sante! Anou sante!  
Zordi so fet, anou sante.  
Me selma fale pa bliye  
Enn ti panse pou malere.  
BALAD TI -RAJOU  
Enn papyon zonn lor enn fey ver  
Pe kas poz dan soley liver.  
Ti-Rajou tourn vit so ledo.  
Ayo so lespri lor tablo!  
 
- Kot to pe ale mo ba yo? 
Kifer to prese do matlo?  
- Mo pe al lekol pou a prann abesede,  
Mo pe al lekol pou mo vinn enn gran misie.  
 
Pa tro lwen enn seren safran  
Pe soufle so refren frengan.  
Ti-Rajou ferm vit so zorey.  
Ayo so lespri pa parey!  
 
5 
 - Kot to pe ale mo bayo?  
Kifer to p rese do matlo?  
- Mo pe al lekol pou aprann anglefra nse, 
Mo pe al lekol pou mo vinn enn gran misie.  
 
Boukie banane rouz anfler,  
So fler pe parfim liniver.  
Ti-Rajou bes vit so lizie.  
Ayo so lespri finn vinn vie!  
 
- Kot to pe ale mo bayo?  
Kifer to prese do ma tlo? 
- Lefrayt -lefrayt mo bizen konn mo tab par ker , 
Defwadekat, sinon mo pou pey sa bien ser.  
ZISTWAR ENN  FLER  
Nek plonz to nam dan fon lamer  
Si to'le konn zistwar enn fler  
Ki finn ouver so bann petal  
Dan enn gran tourbiyon rafal.  
Si to'le konn zistwar mo  fler 
Tranp to lespri dan lamer kler.  
 
Lontan -lonta n enn gramaten  
Dan koumansman so gran desten  
Douler -douser dan vant later  
Ti donn nesans enn bout later.  
Dan bout later enn zwazo bren  
Ti vinn depoz enn ti lagren.  
 
Lerla bann flev lor nou later  
Plonz zot  lespri dan fon lamer  
Pou tras ansam sime I stwar  
Pou ranz lespwar ar dezespwar.  
Dan profonder desten amer  
Tou larivier zot rev mem fler.  
 
Dilo Lasenn, Lalwar, Nizer  
- Dan profonder desten amer - 
Dilo Ganga ek Zambezi  
Ponnaïyarr, Godavarri,  
Flev Yangtze Ki ang, tou larivier  
Ar zot lespwar aroz mem fler.  
 
Tou bann dilo finn melanze,  
Li bet aster sey separe!  
Nou bout later finn donn enn fler,  
Nou selebre so lalimier.  
Olie tir lay ar lepase  
Nou dir ansam " Mersi Bondie ".  
 
6 
 ENN PESER -LABOURER  
Enn peser -labourer dan vilaz Samarel,  
Dan gri -gri gramaten kan bann fe  dan lesiel  
Finn kasiet zot palet, ramas kot so lafnet  
Enn zwazo plim mouye ki pe mor lamor bet.  
 
Vit-vit li souy li sek, anvlop li ar lenz so,  
Ar kouyer fer li bwar detrwa gorze dilo  
Pou sov lavi zwazo le siel-later -lamer  
Ki finn grandi lao lor montagn set  kouler.  
 
Ler tanto arive ar labrim ti lapli  
Zwazo mengi -mengi pa tann lapo kabri;  
Dan enn kwen so pagne li pe fixe dan vid,  
Respire pa fasil kan lavi finn lasid.  
 
Nou peser -labourer pas lanwit pou vey li,  
Konsol li, soulaz li, redonn li gou lavi.  
Ler gram aten vini so lizie ferm tousel,  
Dan enn rev fantastik li pe bat so lezel.  
 
Dan lesiel Samarel; dan lebra so zwazo  
Lor enn vag Nirrvana zot pe bengn dan dilo  
Kolorye ar penso bann zepis parfime…  
Ler so some y kase zwazo finn anvole.  
 
Dan so plas enn prenses lor enn tronn kler -de-linn,  
Bote lebenn dan enn sari laswa -de-sinn 
Pe sant lamour. Enn gran roulman lapo kabri  
Anvlop so nam ar sawal nouvo melodi.  
 
Bann zwazo Samarel dan lesiel set kouler  
Finn aprann so sante; bann pwason dan lamer,  
Tou bann pie lor mont agn anker pe sant ansam.  
Nouvo poem kram -kram aster pe donn lagam.  
ENN OD POU  NOU SEGA  
Bann lipie elegan anmouvman ar later  
Pe fouy kontak ritme dan enn kadans primer;  
Bann vibrasion sonor dan lanbians san  zefor  
Pe balans bann laans, asoupli bann lekor;  
Lapo bouk mor redi triyang nouvo nesans,  
Dan enn jalsa lagam ladans ploy so lamans.  
Mo vini!  
 
Mo vini! Fraz mazik antik ki dres latet  
Depi dan vant later avan let alfabet;  
Depi dan profonder pli profon ki La frik 
Fraz kominion primer napa konn lot lozik  
Apart  amenn ansam tou dimoun dan zwisans  
Pou soud bann lien entim, garanti lesperans.  
Ti-la-e! 
 
7 
 Ti-la-e? Dan pagne? Dan kazot? Akot zot,  
Mazisien kreater, Apsara, Pigmalion  
Ki ti bizen poli diaman brit lor lako t, 
Kas lasenn sedi xion lasirenn ilizion?  
Get sa zol i ti fam ki roule do baba!  
Pran li dan to lebra! Samem Larenn Sega!  
Mo vini!  
MO PEI  
Mo pei li pa zis enn tapi karo kann,  
Zis kristal fangouren ek parfen tamaren;  
Li pa zis enn choula pou sof roulman ravann , 
Zis kadans souriyan bann trannsenk kas leren;  
 
Mo pei li pa zis kokotie ekzotik,  
Zis soley lor laplaz ek douser badinaz;  
Li pa zis soulezon dan nisa rom tropik,  
Paradi pou touris ek foulous -alanaz.  
 
Mo pei li tousa, me li plis ki tousa.  
Li finn gout lava ntir dous -amer ras imen,  
Konstrikter -destrikter, bo uldozer -mazisien.  
Li enn gran larkansiel kot zepis tou kouler  
Gard freser gramaten dan bourzon nouvo fler.  
 
Mo pei li tousa, me li plis ki tousa.  
MO PIE MANG  
Mo ti ena enn pie mang dan lakour  
Ti donn mwa so  lonbraz toulezour  
Ti ranpli mo labous ar douser  
Ti tranp -tranp mo lizie dan kouler  
Mo pie mang ti toultan zenere  
Ti protez mo gazon kont soley  
Ti nouri orkide lor so fre  
Pa ti konn fer santaz ni ravaz.  
 
Me pov mwa, bachara! Ki mo fer?  
Mo priye pie lafours  kot lotel gouvernman  
Li pli gran, li pli ot  
Li li omniprezan  
So lao, so anba melanze  
Kot li tal so kadav  
Kot li poz so deryer  
Kot li bouz so bann pion  
Nanye nepli pouse  
Li pli gran, li pli for  
Akoz sa mo priye pie lafours  
Kot lotel gouvernman  
 
Pie lafours  finn tom plat  
Ti koutvan ti ase  
Pou fer li manz la ter 
 
8 
 Mo pie mang ankor la  
So lonbraz, so douser, so bonker  
Kan mo ferm mo lizie  
Mo sir li pou donn mwa  
Detrwa ti bout dibwa  
Pou fer mo samadi  
TATA IRANAH  
Anba pie tamaren kan peyna pou'al lekol  
Mo Tata Ira nah, enn ti -frer mo granper,  
Atir tou bann zanfan - bann marmay fer laronn  
Kouma grap mous dimiel otour fler roz vieyfi  
Pou nouri rev sekre kot ti -bout manz gro -bout - 
Pou fer nou viv ansam atraver lang Kreol  
Zistwar bolom loulou, Tizan gran debrouyar,  
Zistwar gato kanet, yev dan basen lerwa.  
Mo Tata Irana h depi bien -bien lontan  
Finn kit nou, finn ale. Enn gran lakaz beton  
Dan plas pie tamaren pe sey efas memwar  
Ti-garson Foukalend ki ti aprann reve,  
Ki ti aprann koze, ki ti aprann panse  
Anba pie tamaren. P eyna pli bon lekol.  
GOUNA  
Lavwa Gouna, mo mama,  
Ankor sant dan mo disan  
Kiltir Quartier Militaire  
Kan Ti -frer alim dife  
Pou sof sawal ravane,  
Pou triyang so prop kadans,  
Amenn kiltir popiler  
Dan sato Samazeste.  
Lavwa Gouna, mo mama,  
Dan lapousier Foukalend  
Kontinie fer mwa rapel  
Lagam enn sante fezer  
Ki ti ne dan lamizer  
Pou pran plas dan di xioner.  
FIT TO KREYON  
Fit to kreyon, aprann to tab,  
Pa les masinn siz dan to plas.  
Servi masinn pou dekouver  
Limansite nou liniver;  
Fer to serfing, pa per piti,  
Me pa bliye ki to ete.  
 
Naz dan lespas sibernetik,  
Servi re zo, explor bann sayt,  
Ramas otan lenformasion,  
Fale pa rans bwar konesans.  
Me atansion! Pa perdi gou  
Ekout zwazo sant so sante.  
 
9 
 Fit to kreyon, aprann to tab,  
Pa les masinn siz dan to plas.  
LASOURS  MO LA VI 
Pa dife ki kras pwazon dan lesiel deza malad; pa l abrez ki kouma tret anba lasann, bril lipie, anflam 
soufrans; pa etensel ki pet anler dan gran fraka me tengn vit -vit, fre ek steril; pa laflam fezer ki fer so vantar 
ar lekiri, bril enn vas ek so baba.  
 
Non, non, non. Enn lot dife. Enn dife kouma enn poum on kosmik ki ponp laflam veloute refrwadi par 
lamour envizib, partou san les enn mikron sape; enn labrez nouri ar manteg ek sanbrani ki parfim lespas; 
enn etensel ki alim lavi e gid so pa pou li retourn dan vant koumansman; enn laflam sakre permanan ki 
partou anmemtan ek ki tras sime Listwar san touf liberte.  
 
Limem mo Senier, lasours mo lavi, lasours kot enn zour mo pou al bwar ... si mo Senier apel mwa.  
DAN PEI MAZIKAL  
(Pou Kardinal Jean Margeot)  
      1 
Ler soley leve  
Fer lesiel riye  
Laklos ding -dong -bel 
Apel Samarel;  
Zwazo tou kouler  
Lor pie, dan lezer  
Sant for -for, pli for  
Ki laklos an -nor 
Ler nou tap nou jal  
Dan pei mazikal.  
      2 
Ton Zan seve blan  
Efas nou tourman;  
Anba pie pipal  
Korom amikal  
Riye  get nou zwe.  
Ekout zot koze:  
-"Koumsamem lontan  
Kan nou ti zanfan  
Nou ti tap nou jal  
Dan pei mazikal."  
      3 
Ler bann tipti fatige  
Nepli kapav amize  
- Soley al bwar dilo - 
Nou jalsa net chombo.  
Lor godi zot mama  
Gran zanfan, ti baba,  
Bann zwazo Makabe  
Pe kas kou, pe reve;  
Zot chomtayt bann jal  
Dan pei maz ikal. 
LAPOUSIER ZETWAL  
Lapousier zetwal lor ledo komet,  
Labalenn lesiel,  
Fouy so trazektwar atraver lespas  
10 
 Plonz dan nou dilo.  
Lapousier zetwal tal so lake pan, brod kolie diaman  
Lor enn kannva ble,  
Gonf le vant later ar nouvo douser,  
Kre nouvo kismet.  
Nels on Mandela, Walesa, Geldof, zardinie Bondie  
Pe aroz bann fler,  
Kraz latet kourpa  
MASKILEN -SENGILIE  
Dapre nouvo ansien  
- ousa ansien nouvo?  
Foupamal, pa enportan! - 
Dapre ansien nouvo  
Gramer iniversel  
Bizen konzig 'pouvwar'  
Omaskilen -sengilie.  
 
Get Bondie l ao dan lesiel  
Ar so gran labarb blan,  
Antoure par bann anz feminen -pliryel,  
Li pa finn kre enn zarden  
Papay ek panplemous,  
Sousou ek karanbol  
Pou so garso, Adam?  
Dan lame so profet  
Li pa fin n met gouvernman  
Ki meble so arem  
Ar feminen -pliryel?  
 
Filozofi en a labarb -moustas;  
Teknolozi ena seve lor ches;  
Lekonomi dibout pou fer pipi.  
Zouti? Li pa ena enn bataz zom?  
 
"Sa Zom!", mo kouzen kriye for.  
Li admir zefor mo neve.  
Me kan enn gro fatra mar s lor so kor  
"Ayo Mama!" li kriye;  
"Ayo Mama!" li gele;  
"Ayo Mama! " li plengne.  
 
Maskilen -sengilie! Maskilen -sengilie!  
Aret fane do ta!  
YAPANA -SAPONER -SITRONEL  
- "Kifer fors -forse to rod lwen laba  
Dan pikan loulou enn petal fler rar?  
Kifer fatig nam dan ro d kas montagn,  
Deplas gro mel ros pou zis enn ti pier?  
Kifer bes l atet, fons drwat divan twa  
Dan lagel kayma pou enn ledan lor?  
Pou enn bout mazik, enn kwen lesiel ble  
Kifer, kifer, kifer to rent to kadav?  
11 
 Parfen yapana pourtan li bien dou;  
Kouler saponer pourtan li bien kler;  
Saler sitronel pourtan rafresi."  
 
- "Mwa, mo  enn pagla, pa sey konpran mwa!  
Parfen Yapana, kouler saponer,  
Saler sitronel gagn gou pa ase."  
KININN MIL ZEPIS  
Dan vilaz lontan kot soley timid plore pou leve  
Mo finn rod retras plas kot m o lonbri finn anrasine,  
Sey rezwenn sourir -tristes gou kininn enn lanfans meg -meg  
Perdi bann, debalanse dan rafal tourdisman aveg.  
Kifer zordi zot la bien fre dan mo memwar  
Zanfan sime Bonnvenn, zanfan lekol Walter?  
Eski mo finn ena enn ti sans gard enn kw en 
Dan zot memwar zanfan, sifone par letan?  
 
Dan vilaz apre kot so ley dife fer lesiel swente  
Mo pe sey fer reviv bann dimoun ki finn kit mwa ale;  
Sey rezwenn lamizman inosan bann zanfan ki pouse  
Kouma pie koronsol, kerdebef, tamaren, dofine.  
Kifer zordi zo t la bien fre dan mo memwar  
Bann gran dimoun Goudlenns ki ti trap mo lame?  
Bann zanfan karanbol, eski dan zot memwar  
Mo lonbraz tanzantan pas -pase? Dir mwa do!  
 
Dan vilaz dime kot soley mouye tranble kous dan tris  
Mo pe sey mazinn boner gou -kininn, maler m il-zepis;  
Trip sere, sey aprann dir salam dimoun mo kontan plis:  
Fami-pros, fami -lwen, fam -zanfan, kamarad ek konplis.  
Kifer zordi zot la bien fre dan mo memwar  
Bann ki mo'nn fer riye, bann ki mo'nn fer plore?  
Eski mo pou gagn enn seke dan zot memwar,  
Enn tipe saler dan liver leternite?  
ZANFAN SAN SOURIR  
1 - Pa Les Mwa Tousel  
Ki to pe dir?  
Lerwa lontan fer dominer  
Konstrir pale ek 'pleasure ground',  
Kre moniman pou grav so nom?  
Lerwa zordi fer dominer  
Fer morselman ar pleasure ground,  
Fer grav so nom lor k omision?  
 
Gete matlo!  
Pa vinn dir mwa sesi -sela;  
Entel antor, lot anrezon. …  
 
Lapli finn mouy lapo kabri;  
Riye zanfan pe retresi …  
Nou sey desinn enn ti sourir  
Lor figir tris zanfan dan dif.  
12 
  
Pa les mwa tousel monwar!  
Get deor kouma fer nwar!  
 
Pa ale matlo ! 
The rain it raineth everyday.  
2 - Enn rev sa!  
Mo finn fer enn re v banal, bankal:  
Bann zanfan lekol primer depi  
Fers ziska siziem pe gazouye,  
- zwazo tou kouler lepok fri mir  
anpandan par grap lor pie kourbe - 
Zot lir, ekrir, koze ek sante  
San perdi souf,  gard ton, swiv lagam.  
 
Zanfan pa trouv kler peyna traka.  
Profeser  dan lekol montre zot  
Bray lokal, espesial Morisien.  
Bann zanfan -pa-tande -pa-koze  
Dan lekol zot aprann lir lalev  
Prononse espesial Morisien.  
Televizion, Liniversite  
24 lor 24 pe kiltiv red  
Vre drwa koze. Malsans! Zis dan rev.  
3 - Nou Pei Mari Korek  
Nou pei  mari imen.  
Ena lopital modern  
Pou swagn zanimo malad;  
Ena mem enn kamaron  
Finn gagn tit premie minis.  
Nou pei mari korek…  
 
Nou pei enn mari far.  
Premie minis inogir  
Klinik prive so prop zan n; 
E minis ledikasion  
Lwe lokal premie minis;  
Madam premie minis, li 
Li dekor vitrinn labank. …  
Letansa lopozision  
So lider sof ban lekol.  
Nou pei mari korek…  
 
Nou mari sivilize.  
Nou dimoun bileng -trileng;  
Ena seki boukouleng;  
Ena osi ki Teleng.  
- Bliye mw a, mo semileng - 
Nou bann aveg zot konn bray  
Bileng -trileng -boukou leng;  
Nou bann sour -mie lir lalev  
Bileng -trileng -boukouleng;  
Nou bann zanfan CPE  
13 
 Finn vinn Encyclopedia  
Britannica lor baget.  
 
Weh! Peyna zes. Nou pei…  
Kiler lanterman?  
Zanfan di -zan swiside ? 
Nou pei…  
SIME SERPAN  
Sime goudron drwat -drwat  
Desann priz, kraz lagel  
Lor parwa bazaltik.  
Terminis eternel.  
 
Sime serpan, ranpe monte,  
Korde -dekorde, tras lapis,  
Kontourn parwa bazaltik.  
Souf koupe!  
Get laba lor enn ros pre kot niaz!  
Shivji?  
Koumansman e ternel.  
SAKENN  SO PIE  
Buddha anba so pie Pipal  
Gagn enn lizour, l i satisfe;  
Zezi prefer sarye so pie  
E mont lor li pou touf lemal.  
Sakenn so pie, sakenn so brans,  
Sakenn so sans, so konesans.  
 
Me gran malsans! Ena bann zans  
Ki nek koup pie pou fer papie  
Pou ploy baja -gato -pima,  
Ekrir gonaz, soutir fatra,  
Pibliy flatri e k mesanste  
Depi toultan. Zame zot rans.  
 
Buddha souy so lizie mouye,  
Zezi-Kri get lesiel plore.  
PAGLA  
Zot apel li pagla, zot dir li enn fouka  
Parski li refiz zwe dapre zot sinema.  
Letan zot pe koup pie, kraz montagn, met tou plat.  
Touy sourir bann zanfan, sem laenn, koz jat -pat, 
Li li koz ar bann pie, mont dadak lor enn niaz,  
Sant ansam ar zwazo. So sourir peyna laz.  
 
Zot apel li pagla, zot dir li enn fouka  
Parski li refiz zwe dapre zot sinem a. 
Li pa touy so vwazen pou pran plas lor lili;  
Kraz zarden so vwa zen ar enn mel kalomni;  
Li pa gagn so zwisans dan soufrans san -defans,  
Lapeti kont -sezon, letalaz larogans.  
 
14 
 Zot apel li pagla, zot dir li enn fouka  
Me li pa'enn bachara e mo kontan li la.  
OD POU MAMA   
Non, non, non!  
Pa sey anbet li ar enn bouke fler,  
- Petal deza pe grene - 
Parski pandan enn -an 
Li finn trime dan lakwizinn  
Triy bred mouroum fey par fey.  
 
Non, non, non!  
Pa sey anbet li ar enn bwat -sokola,  
- Pe fonn deza ar saler tropikal - 
Parski pandan enn -an 
Li finn rente dan soley  
Pou met disik dan to lab ous.  
 
Non, non, non!  
Pa sey anbet li ar fanfrelis,  
- Gonaz elektro -elektronik - 
Marsandiz dernie model zero -depo,  
Parski li kone dime  
Pa pou sanz nanye.  
 
Non, non, non!  
Li pa bizen sa, li pa  merit sa.  
Li napa mama bouke -fler, bwat -sokola,  
Mama elektro -elektronik,  
Mama marsandiz zero -depo.  
Limem mama -fam,  
Fam ki lavenir zom.  
TI LA HE 
Ti la he ti la ti la ti la he!  
Mo donn twa mo ti sante  
ti la he!  
Gard li bien  
pa zet li dan salte ti la he!  
 
Li ti ne dan savann,  
dan gran por, lot kote  
kanal mazanbik;  
avan ima laya 
lev latet  
li ti lev lapo lizie  
pou aroz lorizon ar so gete;  
li finn konn leprentan  
lor lakot bretagn …  
 
Ti la he ti la ti la ti la he!  
Mo donn twa mo ti sante  
ti la he!  
Gard li bien  
15 
 pa zet li dan salte ti la he!  
 
Donn mo ti sante  
bann zanfan dime;  
dir zot pa met li konfi,  
pa ferm li dan enn poban  
ousa dan vitrinn mize;  
mo sante pou li grandi  
bizen liberte  
pou tras so pa lor disab,  
akord difil dezakorde,  
balans tan, ton ek mouvman,  
grandi  solidarite,  
met lanbians kadanse,  
kas monotoni …  
Ti la he ti la t i la ti la he!  
Mo donn twa mo ti sante  
ti la he!  
Gard li bien  
pa zet li dan salte ti la he!  
 
Ler to get kot so rasinn  
pran nouritir dan later,  
dan labou, dan marekaz  
pa bliye get so leker  
ki pe larg bourzon dan ler,  
pa bliye get so petal  
ki pe grenpe dan l esiel,  
pe rod zorey atantif  
enn mazisien mizisien …  
 
Ti la he ti la ti la ti la he!  
Mo donn twa mo ti sante  
ti la he!  
Gard li bien  
pa zet li dan salte ti la he!  
PA ZIS DAN  LABIB  
Pa zis dan Labib, mo fami,  
pa zis dan Labib  
ki zot masakre inosan,  
ki zot masa kre 
seni, zwazo, papiyon,  
desir servolan.  
 
Zot kas lezel papiyon  
pou fer li marse;  
Zot aroz pwazon lor pie mirt  
pou prodir nilon;  
zot kas balans bann servolan,  
fer li met soulie.  
Pa zis  dan Labib, mo fami,  
pa zis dan Labib  
ki zot masakre inosan …  
16 
  
Zanfan p a gagn drwa sante  
sante natirel;  
Pe fer zot aprann par ker  
leson almanak;  
pa pe les zot zwe boul -kaskot,  
lamarel ousa sot -mouton;  
pe fer zot aprann par ker  
CD-ROM lor CD -ROM;  
avan ki zo t konn marse  
pe obliz zot galoupe.  
Pa zis dan Labib, mo fami,  
pa zis da n Labib  
ki zot masakre inosan,  
ki zot masakre  
seni, zwazo, papiyon,  
desir servolan.  
MATLO MO MATLO  
Matlo, mo matlo  
ki pe ariv douniya?  
Matlo mo matlo  
dir mwa kot St Nikola?  
Kifer Fanfan  ek Fantine  
dan lafore nwar aswar,  
dan ti lapli san pitie  
nepli pe trou v zot sime?  
Kifer anz gardien lao  
nepli tann detres zanfan?  
Kifer lapli tonbe mem  
rant dan soulie inosan?  
Matlo, mo matlo  
ki pe ariv douniya?  
Matlo mo matlo  
dir mwa kot St Nikola?  
 
Kifer pe touy ti baba  
zis parski li enn tifi?  
Kifer mama donn koudme  
martir iz sex so tifi?  
Kifer zot obliz tifi  
disparet dan enn kagoul?  
Kifer soley san pitie  
pe griye lizie lapen?  
Kifer divan san pitie  
pe sifonn petal zasmen ?  
Matlo, mo matlo  
ki pe ariv douni ya? 
Matlo mo matlo  
dir mwa kot St Nikola?  
MAZANBRON  
Mazonbron bien -bien  bon 
bien -bien bon mazanbron  
17 
 fer douler dezanfle,  
disan kaye fane  
me tansion mo gate  
li amer, li amer.  
Napa sey avale.  
 
Samem mo mama ti dir mwa  
avan li ferm lizie.  
Ekout mo parol beta,  
ekout mo parol bien.  
Enn roz san so pikan  
perdi so galon roz;  
mem kakt is dan dezer  
mouy labous vwayazer;  
tir pikan mazanbron,  
lapomad natirel  
pou kalme to soufrans.  
 
Mazonbron bien -bien bon  
bien -bien bon mazanbron  
fer douler dezanfle,  
disan kaye fane  
me t ansion mo gate  
li amer, li amer.  
Napa sey avale.  
LARIVIER  TANIE  
Dan van t mo mama, Larivier Tanie  
Ti konekte mwa ar lasours lavi;  
Parol sante la depi mo rapel  
Finn toultan dir mwa ki mo nam ete.  
 
Ena ki bizen rod dilo sakre  
Lor laplaz Lerop. Lezot letansa  
Rod dilo sakre dan lasours Ganga.  
Me mwa dan dilo Larivier Tanie  
Depi mo  soley enn zour ti leve - 
E mo kwar ziska li pou al kouse - 
Mo finn res tranpe; kan mo fatige  
Mo finn tengn mo swaf ar dilo sakre  
Enn sante zanfan - poezi lamour  
Finn montre mwa kouma l apes kabo.  
 
Kan nou lagorz sek sakenn parmi nou  
Al rod so basen pou li bwar dilo.  
Nenport kot nou'ale bann basen parey!  
Dilo planeter dan basen lavi  
Finn zwenn, melanze, finn fini vinn enn.  
Kot pou gagn letan rod separ dilo?  
 
Larivier Tanie koul dan mo lav enn,  
Koul dan nou lavenn. Depi koumansman  
So roulman likid, so refren l enpid  
18 
 Dousman -dousman finn permet nou isi  
Desinn bann kontour nou prop zinndagi.  
DEGAZE -DEGAZE  
Dan serk rouye enn vie ravann,  
Ize par letan,  
Desire par amater,  
Bann azan RENOVASION,  
Spesialis reform,  
Renouvo, renesans,  
Sanze pou fer mem zafer,  
Pe re -ekrir teorem  
Ar mem lespas, ar mem letan,  
Lor mem kannva,  
Dan mem kad.  
 
Dimoun pe pas tro mizer,  
Dir ou fer leker fermal.  
Ki bizen fer? Ki bizen fer  
Pou fer dimoun viv ere?  
Tou lavwa kriye an ker: 
" Organiz enn fennsifer."  
 
Prostitision pe fer ravaz,  
Mem ti -zanfa n pas dan pake.  
Sa pa kapav kontinie!  
Prezidan nou pannchayat  
Pran letan dres so kravat,  
Li propoz leta dirzans  
Lor bavant limanite;  
Kol papie mouslinn partou,  
Kouler pavyon Douniya,  
Pou kasiet pianter laser.  
" Valer moral ansestral  
Samem garanti normal  
Kont tou zwisans animal  
Ki fer bal, kal -karnaval -festival.  
Mo propoz ki met sa  
Dan program CPE."  
Zenes pe dekouraze:  
Vire, tourne mem zafer,  
Gous pe manz zefor onet,  
Eron -eron -peti-patapo n 
Gro serk retresi  
Pe nana ti serk.  
" Sel solision, sel solision!"  
Sef-Morpion kriye,  
" Tou dimoun san exepsion  
Ena enn mision:  
Lame dan lame  
Partisip dan enn  
Gran miouzikalcher  
Iniversel."  
 
19 
 Nivo kiltirel pe bese?  
Ignorans pe ogmante?  
Tez dan bez?  
" Peyna pou traka.  
Degaze, degaze!  
Organiz radio -krose."  
RAKEL PE PLORE  
"Tande,  mo fami, tande!  
Rakel anlarm, enkosolab  
Pe kriye -plore  
Lamor so baba;  
Ekout larm koule  
Dan zarden lamor.  
Tande, mo fami, tande!  
Enn lavwa lwenten  
Pe travers dezer  
Pou pous jab lizour  
Ki finn ranz lakaz  
Dan profon nou nam."  
Profet pe koze,  
Personn pa tande . 
Roulman tamasa pe donn bel sawal  
Dan sant -komersial, lor laplenn Sannmars,  
Dan lakour legliz; kouler madigra  
Marsande -aste, marsande -vande  
Not dezakorde; Panndit Gous Foulous  
Pa konn kas koko, pa konn fer koko  
Parski li gagn bon viol konsians, konfians,  
Konesans, konpetans ek inosans - 
Samem so zwisans. Zenes pa kone  
Ki sime pou pran; plen pikan raket  
Pe minn zot larout; bann gran -gran koze  
Ar enn son bien maf pe grene lantman,  
Oralant i mem, dan korne grimas  
Gramofonn gonaz. Parol koz parol  
Epeser golmal;  fraz may -may ar fraz  
Dan galimacha; son lamok korde  
Eple konfizion. Letansa, babou,  
Boukou -boukou douk ar mastik gabzi  
Pe fer kataplas dan nou gard -manze;  
Ena ki pe fer zoli -zoli fraz  
Ki pa dir nanye; ena ki kol -kol 
Pake mo ronflan pou gidi zorey;  
Ena pa kone ki li anvi dir  
E ler li koze - mem si finn dir li  
Tou dimoun kontan so silans an -or - 
Inondasion mo nway filozofi.  
 
Profet pe koze  
Personn pa tande;  
Rakel pe plore  
Personn pa gete.  
nenport  
20 
 divers  
fer ler  
finn vinn profeser liniversite  
prezidan panncha yat 
konseye spiritiel  
sef sirk  
sef sir…  
ZOT PE KONSOM TIZANFAN  
Fennsifer zordi bien tris.  
Ti-bebe fek ne,  
Ankor touni  
Pe fini dan labatwar  
Avan zot soley leve.  
 
Zom pouvwar -lotorite,  
Swadizan zanfan Bondie,  
Plen laenn dan labraget  
Pe defons inosans.  
Violan s partou.  
Dan lakaz, dan lari, dan lekol, dan travay,  
Partou, partou.  
 
Fennsifer zordi bien tris.  
Tir bann oriflam,  
Desann bann pavyon,  
Aret lamizik,  
Ferm konsomasion,  
Dimoun finn vinn koson;  
Tengn labouzi,  
Lapriyer kasiet piyanter;  
Aret pres sermon,  
Langa z finn vinn ipokrit,  
Papie mouslinn tou kouler  
Pou degiz pese lanfer.  
 
Depi ki zot finn separ  
Zezikri -Marimadlenn  
Sex, ki ti senbol lamour,  
Expresion sansialite,  
Lasours lavi ek plezir,  
Finn vinn enn zouti tortir,  
Enstriman dominasion,  
Expresion violans mo di. 
Bes rido,  
Ferm laport -lafnet,  
Tengn radio -televizion,  
Dekros telefonn.  
Lemonn finn deraye;  
Lamour, lamour, lamour lib  
Finn nwaye dan pisar  
Represion kastre -steril -zalou;  
Dezir natir el 
Finn vinn lapeti voras  
21 
 E - maler lor latet zanfan - 
Lapeti finn detr ake.  
 
Zot pe konsom ti -zanfan  
Dan banke sivilize.  
TOU KOU SAK KOU  MEM KOU  
Dan mo ti -vilaz nou finn vinn exper  
Dan tourn -tourn anron lor enn dis reye.  
Kouma so papa avan  
Ek so gran kouze n apre;  
Kouma so kouzen siamwa  
Ki fabrik bann ti -bondie  
Ek lotla, so go urrouji,  
Ki konn sekre karo -kann;  
Sak fwa kikenn poz kestion  
Li kriye konspirasion.  
Tou kou, sak kou, mem kou!  
 
Dan vilaz aster nou finn vinn akter.  
Rol lor rol, babol, partou devier bo l! 
Si ou kritik nou se ki ou zalou;  
Si ou pa dakor se ki ou kouyon;  
Si ou proteste? Swa ou enn sekter,  
Swa ou aryere, swa ou pa konpran,  
Ou pa'le konpran, pa'le a xepte  
Enn fis -de-kouli vwayaz par konkord.  
Ki ou kwar fatra? Mersedes pou ou  
Saret bef pou mwa ? Sa letan margoz!  
Tou kou, sak kou, mem kou!  
 
Dan mo vilaz, babou,  
Nou  kolkamani yer  
Prop lor sapit dime  
Pou ki tou sanzman  
Rant dan samadi  
Tou kou, sak kou, mem kou.  
PAROL GRAMAMA  
Mo vie gramama ti kontan dir mwa,  
"Ayo piti mo piti  
Aret get deryer midi  
Pou tir lay ar koze yer.  
Tou ti kapav lot manier,  
Plis amer, dan lamanie r, 
Ousa plis manti -manti."  
Sans vie bonnfam la ti la  
Anba enn pie zanbourzwa  
Pe obzerv dilo desann,  
Kontourn ros lor so sime  
Ziska li ariv dan bit.  
Pie zanbourzwa,  
Dilo larivier,  
Ros da n dilo,  
22 
 Gramama dan bor dilo  
Sakenn tini so kamwad  
Dan serk ki grandi  
Alenfini.  
Larivier Tanie e pie zanbourzwa  
Kouma lakrwa dan dilo  
Kapav donn nesans lavi - 
Nesans ek lesperans 'si - 
Kouma li kapav zordi  
Koup lavi ar enn lakord,  
Anpandan dan vid.  
Kan pra n kont, fer kont, rann kont  
Parfwa trouv nek pozitif,  
Parfwa negatif bw ar tou;  
Lekilib perdi balans  
Kouma zanfan e xite; 
Enpasians aval pasians  
Dan tourdisman dezespwar;  
Anvi efase, refer.  
Pourtan …  
Pourtan kan soley tro for  
Mo ti amenn mo lonbraz;  
E kan za nfan ti gagn fen  
Mo ti amenn nouritir;  
E dan mo ti -basen kler  
Bann ti -pwason tou kouler  
Ti gagn me xinn kont douler.  
Me kifer dan mo labous  
Ena gou reset manke?  
Kifer kikpar dan mo memwar  
Ena fantom disan glase?  
Dir mwa, dir mwa mo gramama.  
Pourtan mo kone - 
Pa finn bliye to parol - 
Ti kapav pli bon,  
Ti kapav pli pir.  
Me gou p a ase  
Pale efase.  
TRAVAY POU MARMAY  
Kisannla, kisannla,  
Kisannla do ta,  
Kisannla ti tras sime  
Larivier Tanie?  
Dilo swiv kanal, bourrbak!  
Tirbilans andan later  
Ki fer so lakok tranble  
Ti tras so sime;  
Konfigirasion teren  
Anter born, met soubasman,  
Tras so d estine.  
Anvi pa anvi aster  
Li bizen sante:  
"Way, way bann marmay  
23 
 Bizen travay pou gagn pitay."  
 
Bann kreatir dan bor Tanie  
Nepli travay pou gagn dipen;  
Ena prefer travay -travay;  
Ena ext ra pa konn travay;  
Ena prefer pa konn travay;  
Ena sirtou pa'le travay  
Pou kapav viv lor bos lezot.  
Pa mem bizen travay -travay  
Si konn tir zi dan sak gous lay:  
"Way, way bann marmay  
Zot travay, mo pran pitay."  
 
Li ti koumsa, li koumsa  
E toultan li pou koums a. 
Larivier Tanie desann,  
Swiv kontour fini trase;  
Gramama dan bor dilo  
Pe atann enn ti -kabo.  
Me marmay nepli tande  
Refren Larivier Tanie;  
Zot pe sant andeor ton:  
"Way, way ki travay?  
Dan travay peyna pitay."  
 
Ki pou fer! Dan desten sa.  
Dan desten sa?  
Si dilo refiz desann,  
Gramama refiz lapes,  
Ti-kabo refiz labwet  
E nou tou n ou sant anker:  
"Way, way anou travay,  
Anou travay pou nou marmay"?  
Nou pa pou sanz nou destine?  
ZANFAN LARKANSIEL  
Zanfan larkansiel pe sey koste  
abba, abba!  
Sefdorkes pe dir li  
li pa konn sante;  
sef-sirk pe dir li  
li pa konn admir kouler;  
sef-konsians pe d ir li 
pa bliye lepase;  
sef-lespri pe dir li  
aret reve.  
 
Zanfan larkansiel pe sey koste  
abba, abba!  
Zot pe dir li li enn gounga,  
li enn pagla,  
enn bachara  
ki pa konn lir, pa konn koze,  
24 
 pa konn panse, pa konn nanye.  
Zot finn donn li enn kompyouter  
pou al may  li dan enternet …  
les li debat  
ziska li plen.  
Samem manier zot pou prouve ki zanfan larkansiel  
li enn gopia.  
Zot finn bous so zorey, so lizie, so nene;  
angourdi so pale; paraliz so l apo 
pou anpes li tann lapo kabri gazouye.  
 
Zanfan larkansiel pe sey koste  
abba, abba!  
PIE LILA 
Enn zoli tablo, enn sedev!  
Depi oter kot li ti ete  
artis la finn chombo bien relasion ant  
pie lila la ek so vwazinaz  
dan enn konpozision  
kot form, kouler ek mouvman  
zot dans an -armoni ar later ek lesiel.  
 
Me vinn ar mwa gate,  
nou desa nn ver sa vilaz kasiet deryer feyaz la,  
nou al anba pie lila  
respir parfen dan lonbraz …  
 
To'nn trouve?  
Get diversite form, kouler, mouvman  
dan lekzistans vivan ek reel.  
Enn kolon i fourmi pe rod manze dan pie lila  
me anmemtan zot pe nouri nou pie lila;  
peyna zis fey,  
get mous -dimiel pe fer laronn otour bann fler ek bann lagren;  
nik mous -zonn sarze ar lavi ki dime pou anvole;  
get sa kamaleon la laba, exper kamouflaz,  
lor ti brans la o laba,  
vadire enn ti brans sek!  
To tann bann zanfan laba  
pe zwe ar lagren li la 
lakaz zouzou  
 
To pa kwar li enportan ki nou get nou pie lila  
ar lizie lekor, ar lizie lespri depi anba, depi lao, sirlekote  
ziska ki nou bien chombo  
konplexite kontradiktwar.  
LAMOUR KILTIV E 
Mo ti ena enn verze fri  
kalite lor kouler.  
Mo pa ti pran kont.  
Lane vini, lane ale  
mo verze fri,  
25 
 amoure ek fidel  
soul mo bontan  
ar delis parfime.  
 
Enn tanto ler labrim pe leve  
mo ouver mo lafnet  
pou respir parfen.  
Loder glase sek sok mo trou nene.  
Mo verze fletri finn rant dan leral.  
Zordi dan enn po mo finn plant enn  fler, 
enn ti panse mov, ble, zonn ek grena.  
Gramaten -tanto mo okip mo fler  
- fale pa refer mem erer ki yer - 
me mo leker tris ler mo pans verze  
yer ranpli ar fri kalite -kouler.  
TANSION MATLO , TANSION  
Li dibout gran, pans gran, get gran;  
so latet andeor ni az, de oter montagn;  
li get dan profonder mil ane -limier.  
Gratsiel grat so latet,  
li mazinn lanpir;  
fabrik diaman sentetik ar leklips zetwal;  
remork lalinn Zipiter  
pou aroz dezer;  
pers enn trou dan enn trou -nwar,  
souk so lenerzi.  
Li get gran, pans gran;  
so exitasion mari gran -gran.  
Li gagn bon, li anvi danse;  
So gro lapat pe bouz -bouze …  
Tansion!…  
Tansion matlo! …  
 
Tansion, tansion matlo!  
Kot to lipie enn ti baba pe mars kat -pat. 
GLOBAL PE DONN  BAL 
Gran festival bakanal lor nou planet!  
Global pe donn bal.  
Frontier, baryer pe sote,  
miray pe grene.  
Dalo dore, diamante  
pe konekte tou labank  
depi Bangla Desh ziska Washington  
pou permet rises lepep  
planeter  
koule libreman  
dan pos bann li der. 
Global pe donn bal!  
Sote -pile swasant zero!  
Tazar pe taye -raze,  
ti pwaso n pe mor;  
karya pe donn bal,  
26 
 soliv, poutrel ek travers  
gonfle ar lagal  
pe manz lapousier;  
larouy pe donn bal dan fer -konstri xion; 
grendorz finn pouri;  
larmwar finn depas kornis.  
 
Golmal pe donn bal!  
Sote -pile swasant zero!  
Bann zanfan finn vinn gomon  
lor rebor lavi;  
lwen laba lesiel bare,  
siklonn pe vini …  
Global pe donn bal!  
Sote -pile swasant zero!  
Golmal pe donn bal,  
Sakal pe nacho.  
Ki li bizen mama,donn li ki li 'le!  
IBISKIS  ZEAN 
Enn fler ibiskis zean  
lor pie ibiskis zean  
pe fer so gran matapan.  
Feyaz pe  rod kares niaz,  
petal pe rod ranplas niaz,  
ibiskis so proboskis  
pe rod ris pou li tousel  
tou lenerzi nikleer  
dan soley ek liniver;  
ibiskis anbalao  
kouma radar dan lezer,  
parasol parabolik,  
pe rod met tou dan so pos,  
so fezer depas vantar.  
Fetaz feyaz dan danbwa  
kouma ti nen kot so sevi  
e ler li tal so vantardiz  
so lonbraz touf kreasion,  
lavi kot so lipie tengn,  
lasenn kase tom dan basen  
kot dilo mor pe pouri  
rasinn lavi.  
 
Ibiskis santi febles;  
li tousel, abandone.  
So feyaz pe gagn tas zonn,  
so fler kouler anemi  
pa kapav siport soley;  
li per, kan divan soufle,  
get anba, li gagn vertiz.  
 
Enn gramaten li'nn tonbe  
ler lezot pe prepare  
pou fer fas difikilte.  
27 
 PAZ DESIRE  
Yer tanto sizer  
lavwa telefonn dir mwa  
Zelani finn dir nou tou  
salam.  
Enpe pli tar ki minwi  
kosmar chom mwa dan sanglo:  
Enn vie Rover ver  
Finn kraz lor miray desten.  
 
Lame desten san pitie  
finn desir enn paz bien ge  
dan mo istwar tourmante  
me aswar dan mo somey  
mo servo fi nn konekte  
pase lwen ar azordi.  
 
Zelani, kamwad lontan, kamwad lwenten,  
kouma  pou bliye bann sware zenes  
parfime ar zepis rom -kari-poson  
kan nou ti kwar …  
Anfen!  
TIR LINET POU TROUV  PLI KLER  
Linet labitid ki finn tranpe dan  
lasid vie lide lontan  
kabos nou gete, met fit dan zorey,  
fer realite vinn seki li'le,  
fer soufrans gratis ran t dan destine  
e lerla dezord normal  
vinn nesesite dan lavi golmal.  
Linet Prens Fer Nwar, sef Obskirite,  
kouma enn nanye ditou  
ansenn bann neronn,  
anpes elektrisite  
alim nou lespri . 
Pa fasil baba  
tir linet obskirite,  
get realite kri -kri 
pou reysi tras nou s ime 
dan galimacha lavi.  
To vwazen ki pe zour twa  
parski to pa pans parey  
kouma tou bizen panse  
pou ranz sivilizasion  
ki repoz lor armoni  
silans simitier,  
dan mem pens ki twa ek mw a. 
Linet routinn  
tranpe dan lasos lontan  
finn sem brouyar lor laglas  
pou kal nou gete.  
Nou pa trouv seki ete.  
28 
 Nou trouv zis seki lezot  
finn plante dan nou lizie.  
 
Eski ler nou tir linet  
nou bizen met lot linet?  
PA PRAN LI KONT , LI TOKTOK  
Mo ena enn kamwad ki plis ki enn kamwad;  
vadire li momem kan mo get dan laglas.  
Kan vibrasion p lenn -linn finn desann dan nou baz  
mo kamwad, mo lonbraz, mo momem diabolik  
kouma kamaleon ki exper kamouflaz,  
glis dan nouvo bataz, senn lor senn, say parsi,  
say parla, fer laraz met paryaz ar touni  
manti -manti pou ouver portay sir -reel.  
 
Lerla, ki to kwar  li dir mwa?  
Pa fasil ar li mo dir twa!  
 
Li dir mwa si Zezi ti revinn parmi nou  
Li ti pou al San Francisco an 1960.  
Si li revini dan nou zoli ti pei  
li ti pou gout enn ti lanbik  
aranze ar fri lokal  
- lexi, longann, mang, goyav - 
fim enn lerb  
dan lebra so b ieneme.  
" Yerswar klerdelinn Li, mwa ek Kaya  
ti kas enn ti poz anba lesiel kler,  
sant enn ti Seggae.  
Lesiel ti zoli  
e later osi …  
ti ena boukou lamour dan nou leker."  
 
Pa fasil ar  li mo dir twa,  
pa pran kont li enpe toktok.  
ENN TI PETAL  BLAN MO NAL  
To kon e mo Nal, toultan mo ti kwar  
zour mo gran depar to pou pre kot mwa  
pou poz lor mo fron enn ti -petal blan  
mo Nal, enn ti -petal blan.  
Ti-ser, mo ti sir to pou res deryer  
pou poz kat aplas lor leker kase,  
pou kalme soufrans ar ti -petal blan  
mo Nal, ar ti -petal  blan.  
Me lavi finn vir tou anbalao,  
les mwa par deryer pou poz lor to fron  
glase ar soufrans enn ti -petal blan  
mo Nal, enn ti -petal blan.  
 
Me si koumadir ar to prop soufrans  
to finn aste tou soufrans deryer twa?  
29 
 DERNIE FERLONG  
To kone matlo zis avan nou r ant 
dan dernie ferlong - difisil pou dir  
longer parkour la, sirpriz ekziste - 
nou bizen twa ek mwa met lord dan kont,  
mizir seki finn ek tou seki pou  
res pou fer lor lapis dernie ferlong.  
 
Pou'ena kouma Nal, prese rant dan bit;  
pou'ena erezman ki pa kapav swiv,  
zwe kouk ar midi, kol deryer minwi,  
les mwa al divan lor dernie ferlong.  
 
Ayo mo matlo ti'a bon to sourir  
vey mwa par deryer dan dernie viraz  
ler mo pou konplet mo dernie fe rlong  
tousel.  
LARENN VASHTI   
Larenn Vashti ti'ena rezon  
ler li dir non ar so mari  
ki ti dir li montre piblik  
so bote rar dan gran banke.  
Larenn Vashti ti'ena rezon  
ler li swazir perdi kouronn  
me gard entak so dinite,  
refiz vinn enn lartik nenport  
dan vitri nn vis sa mazeste.  
 
Ena pa mainn vinn marsandiz  
si tranza xion donn promosion,  
larises ek repitasion.  
Mwa mo'ankor kwar Larenn Vashti  
ti'ena rezon ler li dir non.  
SIMI  LAVI  
Eski lavi li zis  
simi, fizik, biolozi?  
Zenn miltipliye par zenn,  
azoute, divize, ret ire 
egal zenom?  
Lapoud tou kouler  
sort lor letazer rant dan teschoub  
sakouye -sakouye ziska lavi leve?  
Enn senp kestion matematik?  
Enn senp program siyantifik?  
Enn senp reset zenetik?  
Ousa enn Gran Mazisien  
enn zour ti soufle enn manntra  
dan koki boner … e lavi leve?  
ISI DERYER DIME  
Isi lor latet Monte S, anba pie -lafours,  
rasinn da n lezer, nou pe sey repran souf,  
30 
 pans nou blesir, soulaz nou lapenn  
pou nou kapav repran larout  
laswer ek lapousier ki grenpe kouma enn kout fwet.  
 
Deryer nou, bato Zeremi dan lar ad; 
revolt labourer, artizan, doker;  
revolt etidan, bann marzinal, bann exkli  - 
bann ki gagn kouraz  
dir "non, pa dakor gran misie!".  
 
Divan, lao laba nou bizen replant nou rasinn,  
fer nouvo gref, lav lapousier lor nou lipie pou  
donn nesans nouvo lavi. Dime  li la deryer enn niaz.  
Get kouma li zoli!  
YER PA ZORDI  
Yer nou ti dan zonn s oufrans,  
blese par britalite, imilie par kriote  
me sans pou twa e sans pou mwa,  
ti finn ena bon berze, devwe ek zenere,  
ki ti gid nou pa lor lapant glisan  
ziska ki nou rant dan vale fertil.  
 
Me zordi ki to pe fer?  
Antour to lespas ar difil barble?  
Plant pi kan raket lor sime zanfan?  
 
Zordi dan mem zonn soufrans ena seki ti ar nou  
me ki finn res par deryer - malsans zot sef finn prefer  
pas blanko lor so deryer.  
Twa ki rapel soufran s yer, zet to fwet;  
ofer enn fler.  
DIFISIL PA ENPOSIB  
Lor lezel poezi les nou n am anvole  
pou li ranz enn vizion kot lavi diferan  
tres petal ek pikan dan enn kolie mervey  
kot pikan respe fler. Difisil pa enposib!  
 
Sey mazinn enn site - pa site depotwar - 
enn site entegre ar devlopman lavil,  
ar progre nou pei; enn site kot zanfan  
kapav  zwe dan zarden, kot bann vie gran dimoun  
dan lazwa ti -zanfan trouv lespwar lazenes,  
kot fam pa gagn bate, kot ladrog pa touye …  
 
Ansam anou reve ki pouvwar dominer,  
fanatik ek rasis dan lame enn pogne  
pa pou kapav tini ler nou tou trap lame  
senser ek zene re. Difisil pa enposib.  
LAFONTENN  TI BLIYE DIR  
Lafontenn ti bliye dir  
seki ti pase apre.  
Li vre sigal ti nachannya,  
31 
 nek pans zordi, bliye dime  
e fourmi ti'ena rezon  
fou li enn b on kamoufle.  
Enn ti -sok ti neseser  
pou fer sigal retrouv kler.  
Me seki nou poet  pa finn dir  
se ki kan movetan vinn pous bor  
e sigal pe tranble, mordefen  
fourmi la ti alim enn reso,  
ti donn li enn kouyer dile so.  
 
Fourmi la ti disip Zezikri.  
NOU TOU KREOL I SI 
Zis avan mo somey kase  
Mo marenn -fe glis dan mo nam  
enn ti -fraz plen ar mist er saz,  
ki fors mwa reviz mo lespri,  
ki fors mwa reget otour mwa  
emerveye par seki senp,  
telman senp ki nou pa pran kont:  
si nou tou isi lor nou lil  
nou get bien mem ki nou ete  
nou pou gagn sok, gran sok, baba  
parski nou tou anverite,  
ki nou anvi, nou pa a nvi, 
nou tou isi, nou tou Kreol,  
transplante dan nouvo later.  
 
Endo -Kreol, Afro -Kreol,  
Ero-Kreol, Sino -Kreol;  
Kreol krwayan, Kreol ate;  
Endo -Kreol Endou / Kretien;  
Endo -Kreol Mi zilman 'si;  
Afro -Kreol Kretien / Rasta;  
Afro -Kreol Mizilman 'si;  
Ero-Kreol Kret ien / Endou;  
Ero-Kreol Mizilman 'si;  
Sino -Kreol Boudis / Kretien;  
Sino -Kreol Mizilman 'si;  
Endo -Afro -Ero-Sino  
nou tou isi, nou tou Kreol,  
transplante dan nouvo later.  
Mo pe reve  ousa vre -vre 
realite anverite  
li net -net enn lot kalite?  
Sirman enn rev irespo nsab.  
Sirman enn rev vander lalit.  
Melanz sanbrani ar dilar!  
Iresponsab jati bechwa!  
 
Mo marenn -fe fer enn sourir,  
fer mwa konpran tousa normal,  
ki mem si nou tou mem nasion  
32 
 konfli zame pou arete.  
Pou'ena konfli ant de lide,  
ant lentere diferan group,  
ant lepase ek lavenir,  
ant avanse ek rekile …  
Akoz samen marenn dir mwa,  
fit to kreyon, ouver lizie,  
ouver bien gran to de zorey,  
les bann kouler ek lamizik  
pei Kreol koul dan to na m; 
plonz to leker dan santiman  
ki sort Ganga, la Seine, la Loire;  
les labriz ma ren kares to seve,  
les lapli lete aroz to lipie,  
les parfen later mont dan to narinn.  
Lerla ar lekritir Kreol  
skilpte to idantite  
e tras sime to devlopman.  
ENN TI RESET  
To'le ko ne kifer  
Mo nam gayar mont dan lezer?  
 
Kan mo'le sante  
Mo pa asiz lor liv grame r 
Ousa dibout lor di xioner,  
Farsfoud dideor.  
Mo konpoz mo prop masala.  
 
Mo pran parol zwazo Samarel,  
Aroz lor li zepis larkansiel,  
Vers ladan dile limanite,  
Parfim li ar jafrann  dinite,  
Met enn pense mo lamour pou twa  
E melanz tou ar mo prop ledwa.  
 
Ala se kre mo prop masala.  
ENN NISA  APAR  
To pa gagn konpran kifer  
Mo pas mo letan ekrir  
Sante ge -tris, dous -amer;  
Zestaz bizar bann fouka;  
Zistwar drol pou bann zanfan;  
Nouvo fraz, nou vo parol  
Pou bon -tan ek move -tan. 
 
Pa trouv drol! Ala kifer.  
Kan mo pran bann p arol brit  
Pas zot dan enn ben mazik,  
Tourn zot pou fer bizou rar  
Ki briye aswar dan nwar,  
Lerla, mo zoli baba,  
Mo zwir enn nisa apar.  
33 
 LAMOUR  ATASE/ DETASE  
Lamour li pa enn lasen n, enn serman,  
enn promes fizionn de, fer zot vinn enn;  
pou atas lotla dan riti el routinn,  
dan douser sanglo soufrans egois.  
Lamour li pa enn pasion ki chombo  
zalouzi par likou menas pou touye;  
pa enn depresion ki dimann lamor  
parski dan pran tou pa finn g agn ase.  
 
Enn lame ouver, ledwa ver later  
pou les emosion al aroz zarden,  
fann laroze lor tou bann petal fler;  
enn leker senser ki ofer lotla  
sekirite ek liberte, konfor  
ek lape. Samem lamour detase.  
SALAM  
Laba dan enn bout lesiel ble,  
lesiel ble  
mo gran l amour pe atann mwa,  
atann mwa  
dan enn tavern kot rom ek gajak bon,  
ansam nou po u soul nou bontan.  
 
Orevwar mo bizen ale,  
pa les salam fer zot plore,  
nou konn bien sakenn pou pran so prop sime,  
sime.  
Salam, salam, salam, salam tou kamarad,  
Mo gran lamour pe  apel mwa,  
apel mwa,  
mo'nn kol mo nam  
lor kouvertir mo liv,  
mo sir mo bann zanf an pou swiv...  
SI 
Si mo ti bizen twa  
Pou meble mo lavi  
Zis pou kwi mo kari  
Ousa sof mo lili  
Mo pa ti pou dir twa  
Gate, mo kontan twa.  
 
Si mo ti bizen twa  
Pou swagn mo maladi,  
Pou ranplas mo beki,  
Fer nou zanfan grandi  
Mo pa ti pou dir twa  
Gate, mo kontan t wa. 
Akoz mo kontan twa  
Mo bizen tousala.  
34 
 MO TI BIZEN  
Mo ti bizen dir twa kikfwa  
Ki mo'enn lakok san so pistas,  
Enn koko sek nek ar lapay,  
Enn fler kann san so gouli;  
Mo ti bizen  pans pou dir twa  
Ki mo'enn lakaz san so kot -mwa,  
Enn ti lil san so Virzini,  
Enn lesiel san lalinn -zetwal;  
 
Mo pa'nn panse pran mo letan  
Pou dir twa san twa napeyna mwa;  
Mo'nn pran twa pou larzan kontan,  
Aster tro tar pou mo dir twa …  
Me mem tro tar mo pou  dir twa  
To ti toultan dan mo lespri.  
GERI TO MOFINN  
Kan gran douk pe chombo tw a ar lakord traka,  
Atrap for to trip sere dan lak brikabrak,  
Trangle tou to bann zefor ar ne labaka;  
 
Kan tourman pe tourdi twa ar violans matrak,  
Fons twa net dan soufrans sek ki bril lesperans,  
Anter twa dan enn trou nwar kot stres fer lalwa,  
 
Napa larg lekor matlo. Al lekol pasians,  
Pran mizir to prop lasans, to pou trouv mirak;  
Kapav kas lasenn traka, efas lanwit blans,  
Krak lalign file lagign ki vwal to lafwa;  
Napa rod kasie t lekor pou plor to malsans,  
Swiv miraz enn larkansiel lor sime larak.  
 
Get bie n for! Li la kot twa! So lamour me xinn 
Pou konsol to leker ak, geri to mofinn.  
DIYA  
Diya, mo beti, zour to ti vini  
Lor to prop sime trase par Latchmi,  
Laport nou lakaz ouver so lebra  
Pou akey boner kot ti ’ena traka.  
 
Diya, mo beti, ler to rant kot nou  
To'n n amenn ar twa boukou disik dou  
Dan nou gran lakaz ki ti bien -bien vid  
Parski pa ti'ena prezans enn ti gid.  
 
Mo bien foupamal ar palab piblik  
Ki pe fer lanket lor to lorizinn  
Pou konn to rasinn, to lien zenetik.  
Diya, mo beti, bliye zot mofinn!  
Seki enport an se lamour mazik  
Ki pe aroz nou ar douser lalinn.  
35 
 MANGO  
Mo tantinn Mango, depi li zanfan  
So soley leve toutan ar tourman.  
Kot li'nn sers kouraz dan so desten tris  
Mem kan li d an douk, gard enn sourir lis?  
 
Dan so lekzistans zame li'nn gagn sans - 
Mem enn  ti lasans vit -vit gagn gou rans.  
Zordi li tousel. Kisannla pou kwar  
Malgre marenwar li pe gard lespwar?  
 
Mo tantinn Mango finn pas tes lor tes  
Ki - nek gete - finn kwens so laz enes  
Dan koutvan mesanste ek zalouzi  
Bann seki tro bet pou apresie li.  
Kan Tant inn Mango pou al zwenn Shakti  
Nou tou pou bwar lank, mazinn sa beti.  
LIL FAR  
Dan somey letan, kan mwazi lespri  
Kouma verdigri pe soul so bontan;  
Dan larouy lespri kan lagal feray  
Pe zwe sapsiway ar nou pie toulsi;  
 
Dan lelan dormi kan pianter zafer  
Kouma lerb lanfer rod fer paradi;  
Dan loder zafer kan dibilision  
Pe zwe sot mouton lor fler planeter;  
 
Napa kil parad, do kamwad, napa bes lebra,  
Anou ranz bann pon, mo dalon , ar enn gro penso  
Nou tras larkansiel, do matlo, kouler Samarel,  
Bat sa ravann la, do b eta, nou finn trouv bien lwen,  
Atas tou bann bout, mo bayo, ar difil sitar,  
Bouz sa leren la, do baba, Moris enn lil far.  
SHAKTI O SHAKTI   
To kone gate, depi gramaten  
Mo pe grifone san tengn mo lafen.  
Bann parol slogan, bann zimaz rasi  
Pe fletri kolaz ar f raz konfeti.  
 
To kone gate, lapli pe tonbe,  
Pe mouy mo gete, mwazi mo papie.  
Mo plim pe bave; laliann lapat mous  
Pe kas mo lelan, atas mo labous.  
 
Mo rod -rod partou enn bout lesiel ble,  
Enn kwen lekleraz lor laplaz tranpe.  
Zefor kalkile karot mo lalang,  
Angourdi mo nam, may mwa dan vavang.  
Shakti O Shakti! Demay mo lespri,  
Les mo nam sante kouma'enn bagali.  
36 
 LAMOUR  
Enn mo? Enn santiman? Enn mit?  
Enn lamod? Ki et e lamour?  
Sis let, de silab? Samem tou?  
Ousa plis? Plis ki labitid  
Viv ansam? De nam ki rezwenn  
Dan nouvo lavi? Ousa plis?  
Plis ki koudfoud Platonik,  
Plis ki romans Hollywood?  
Ousa enn entwision,  
Enn santiman pli profon  
Ki rezonnman Aristot,  
Ki lozik Karte zien?  
Eski li pa enn krwayans for  
Ki Lamour kapav touy lamor?  
 
Lamour se enn reyon lalinn som -som  
Enn sware liver ler zetwal pe fonn;  
Enn dernie bouton fler roz lor enn plant  
Ki'nn fini atake par lipou blan;  
Sante enn ti -pikpik frazil -frazil  
Kan loraz ek z ekler pe desir so nik;  
Enn not dou saxofonn avan silans  
Final plonz lekzistans dan ignorans;  
Se so urir tris Gran Ser Silansie,  
Se Gandhi ki donn lavi Zezi,  
Se silans kan leker pe vibre,  
Se sourir lor figir ti baba.  
Lamour, vre lamour, se triyonf lavi  
Lor l amor; prezans dou mo bieneme.  
SITE OUVRIYER  
Site ouvriyer kouma palto nen  
Lor zepol zean pe krake partou.  
 
Laba dan sant -vil nouvo magazen  
Tal so vantardiz; dan biro biznes  
Modernizasion, globalizasion  
Nepli konn frontier. Peyna zes do ta!  
 
Site ouvriyer k ouma'nn asmatik  
Ki pa finn gagn swen pe koumans mank ler.  
 
Laba dan sant -vil bann senier pe koz  
Trwaziem milener, lespas dizital,  
Rezo miltimedia, lespri -siber…  
Peyna pou per beta. Dime peper.  
 
Site ouvriyer sou anestezi  
Ankor pe dormi. E! Tansion li lev b rit. 
ESPERANNTO SILVOUPLE   
Enn ti -baba mwens ki kat  an 
Pe aprann eple so nom  
37 
 An Esperannto.  
Papa, mama mari kontan.  
 
Me so vwazen Gropoumon  
Desid pou fors so zanfan  
Aprann Volapouk anplis.  
Papa, mama mari kontan.  
 
Misie Minis ek Prezidan  
Organiz konkour Si rdwe -Poliglot -Delane.  
Bann baba gazouy -gazouy enternasional -iniversel,  
Papa, mama mari kontan.  
 
Lalang fer rozet ar let alfabet  
Pandan ki paran pe organiz fet.  
KAN BIZEN ALE  
Kan ler finn arive, kan finn ler pou ale  
Fale pa plore ousa ris leker.  
Sakenn so l er, sakenn so zour  
E kan zour -ler finn arive  
Poz to lakrwa anba enn pie,  
Lav lame -lipie, dir mersi  Lavi 
Ki finn les twa gout lavi.  
 
Tou seki koumanse enn zour bizen fini;  
Mem soley galaxi kont segonn ki pase,  
Gagn vizion lavenir dan profon enn trou nwar.  
 
Pa atann to ler anpandan dan vid!  
Mank lamizik? Amenn to not.  
Mank armoni? Met to lakor.  
Amenn sou rir lor figir bann zanfan.  
SI BONDIE TI ENN  FAM  
Ki pe pase dan liniver?  
Kikenn kapav dir?  
Eski partou mem zafer  
Kouma lor Later?  
Eski lager san pider  
Polie la tmosfer?  
Eski gourmandiz feros  
Ranpli detrwa pos?  
Eski pouvwar labraget  
Fer dimoun -bebet?  
 
E si Bo ndie ti enn fam  …! 
Kikfwa Bondie li enn fam  
Ki'nn fer Later lekontrer  
Pou lezot aprann.  
MO TI GAGN  PER 
Enn swar ler soley kouse  
Mo ti gagn bien per.  
Si mo sol ey kous enn kout sek  
38 
 Ki pou arive?  
Ki pou ariv mo bieneme,  
Ki pou ariv mo bann zanfan,  
Mo Ti -Bout,  bann poem pa'nkor ekrir,  
bann sante pa konn sante,  
ki pou ariv mwa?  
…mo transpir gro telman mo per…  
 
Aster Sennyer mo nepli per;  
Li bet gagn per kan Neseser  
Apel mwa dan lot liniver  
Mem si nanye gout tou kouler.  
BEATRIS -SHAKTI  
Mem si koumadir mwa mo ti'en n ate  
- Mo'nn deza konn sa - 
Ler mo ti zwenn twa Beatris -Shakti  
- Lespri transpire - 
Dekouver to nam, fer lamour ar twa  
- Angst chombo mo trip - 
Retrouv kreas ion dan sak gout frison,  
Pran sime frengan ver lasours sakre …  
Mem si koumadir mo ti enn ate  
Akoz nou lamour Beatris -Shakti  
Mo ti pou envant Bondie Kreater,  
Ranz enn katedral dan limaziner,  
Eple imortel pou ki twa ek mwa  
Zame separe, Beatris -Shakti.  
KOSMAR  
Enn gramaten toufe dan brouyar nwar  
Kot mo lafnet li ponn so dezespwar;  
So lavwa kontsezon degren gole  
Piktet pe kraz lor later pel -pele.  
 
Zwazo lagign ris to kales!  
Kifer to kas somey pares?  
Soley napa ankor leve,  
Kifer dimoun bizen leve?  
 
Zordi soley pa pou leve,  
So lekilib finn savire;  
Dife ranpli dan lorizon,  
De gran fouka finn pez bouton.  
                     2 
Li finn tonbe laklos fele midi;  
So son lamok kouma enn fri fletri,  
So son fele kouma enn vie goble  
Kas zorey ar lamizik desire.  
 
Laklos lagign fou mwa lape!  
Ar to lanzelis kabose  
To finn fer soley al kasiet  
Dan lonbraz skelet enn niaz tret.  
39 
  
Zordi soley pa pou leve,  
So lekilib finn savire;  
Dife ranpli dan lorizon,  
De gran fouka finn pez bouton.  
                     3 
Bann zetwal anpwazone pe gren e 
Kouma lapli konfeti ver kraze;  
Enn ronfleman leral finn sap lor kal,  
Partou -partou, tou finn vin n bien golmal.  
 
Zetwal lagign, grate ale!  
Zot pa trouve zot pe fane?  
Zot zemisman kouma lamor  
Pe fer lalinn kasiet lekor.  
 
Zordi soley pa pou leve,  
So lekilib  finn savire;  
Dife ranpli dan lorizon,  
De gran fouka finn pez bouton.  
MONTAGN  MORN  
Montagn Morn ko uma enn koutpwen zean  
Taye par letan, lapli ek divan;  
Montagn Morn, gardien Losean Endien  
Depi pli lontan ki letan ansien;  
Montagn Morn, zanfan tourdisman dif e 
Ki ti leve ler later eklate;  
Montagn Morn, Montagn Morn dir mwa kifer,  
Twa ki enn lien ant lesie l ek later,  
To lizie fier -foutan pe trakase,  
To fron frengan pe ramas -ramase?  
 
Eski to pe pans letan bien lontan  
Kan vant later ti pe pet ouragan  
Labrez -lafla m dan tourdisman lasann;  
Kan dan enn gran lelan later ti fann  
Pou donn nesans, dan enn gran konvil sion,  
Enn kreasion atraver destri xion?  
Eski to pe pans sa ti Afriken  
Ki enn zour, plen ar so lavi lisien  
Lor to latet oten ti rod lespwar  
Ki ti fini anba dan dezespwar?  
 
Montagn Morn, gardien Losean Endien,  
Montagn Morn, zanfan letan ansien,  
Kifer to fron pe ramas -ramase,  
Kifer to lizie gayar pe ferme?  
Eski se sivilizasion beton  
Ki pe pouse lor enn tapi goudron  
Lor to vant tay -taye, martirize  
Ki fer to figir pa ret trakase?  
Koze mo manm! Fer mwa trouv kler mo frer!  
Twa ki enn lien ant lesiel ek later!  
40 
  
Eski parski pirog vie Ton Gaspar  
Enn swar siklonn ti may dan marenwar?  
Eski parski fizi gran misie la  
Enn zour kot to lipie ti fer fraka?  
Eski parski lao dan lesie l gri 
To santi gran boulversman pe vini  
Ki to fron frengan ramas -ramase,  
Ki to lizie gayar pe trak ase, 
Ki to figir miskle pe kontrakte?  
Koze mo manm! Dir ki to pe panse!  
 
Montagn Morn, gardien Losean Endien,  
Kifer ansilans to pe fixe lwen?  
Koumadir to trou v kixoz pa normal?  
Koumadir enn zafer bien golmal  
Pe boulvers lekilib partou kote?  
Koumadir mem di lo pe pran dife?  
Ki to dir? Explozion pe bril partou?  
Bann mons lasie pe kras dife lor tou?  
Ti pwason rouz ek payanke finn mor?  
Mo pa pe tann twa, koz enpe pl i for.  
 
Montagn Morn, lien ant lesiel ek later,  
Dir mwa, dir mwa vit depi to oter  
Ki pe pase laba dan lorizon.  
Kifer laba bann gran -gran explozion  
Pe avoy zegwi envizib lor nou,  
Pe avoy lasann envizib lor nou,  
Pe karboniz bann pwason, bann zwazo,  
Bann zanf an koray, bann fler -zanimo?  
Montagn Morn, gardien Losean Endien,  
Mo pe ale, ekout mo parol bien.  
 
Montagn Morn, kouma enn koutpwen zean  
Taye par letan, lapli ek divan,  
Dir bann zanfan ki pou vinn apre mwa  
Ki bann inosan dan enn gran fraka  
Ti manz lapousier  
Petri dan pwazon;  
Ki bann salo metalik  
Finn devor lekzistans,  
Finn aval lavenir  
Bann pwason rouz,  
Bann payanke,  
Bann zanfan koray,  
Bann fler -zanimo  
Pou konstrir zot lanpir  
Ar disan bann imen.  
ZARDEN SOUMAREN  
Dan zarden soumaren vinn ar mwa!  
Nou pran ben m inwi dan nirvana,  
Anba parasol koray fleri  
41 
 Nou get pwason tou kouler danse,  
Bann alg alert bouz -bouz zot leren,  
Bann omar ek seval akwatik  
Fer zimnastik ar konper mourgat,  
Katover, krab -karle, kapitenn  
Ansam fer koustik oralanti.  
Pa bizen tike, vini gate!  
 
Vinn ar mwa gate, napa tike!  
Dan zarden soumaren mo lespri  
Nou promne dan lonbraz enn lare  
- Vant ilater dan lesiel ble - 
Divan nou bann dofen dan enn serk  
Transparan -kolorye -eklere  
Pou fer pirouet oralanti.  
Reken ar lasenn lor dan likou  
Ler nou pase pou f er gardavou  
Dan mo paradi manti -manti.  
 
Dan zarden soumaren vinn ar mwa!  
Pou tidezene tomat zean  
Dan benitie dantle -nakre  
Lor ledo enn torti milener.  
Bekinn, dorat ar tabliye blan,  
Sakresien ar so tok kwizinie  
Pou okip nou konfor ek plezir,  
Bann oursen mov  ar zot gran labarb  
Lef-rayt pou vey nou sekirite.  
Pa bizen tike, vini gate!  
 
Dan zarden soumaren mo lespri  
Fabrike ar limazinasion,  
Trike pou kasiet tou bann konfli,  
Kapav repoze dan nirvana.  
Me nirvana limazinasion  
Li kourt kouma enn zetwal filant.  
Sove mo gate! Realite  
Akout bom pe eklat zarden la.  
Reken lasie finn fann so pikan.  
Zarden lespwar finn  vinn simitier.  
KAISE BELONA  
Kan berze nepli protez annyo,  
e sadou pe fer krim dan berso;  
kan lekol napa donn lekleraz  
me plonz zanfan dan pit kafouyaz;  
kan l egliz napa konn gid nou pa  
kaise belona do koko, kaise belona?  
 
Kan lerwa Salomon divage  
e Rachel so plore res mouye;  
kan Noe so rado pran dilo  
e Zozef pe desir so palto;  
kan Aya finn fini vinn pagla  
42 
 kaise belona do koko, kaise belona?  
 
Kan progre met kost im roupi -sou, 
devlopman dan lesiel pe pers trou;  
kan si xe kas pake nikleer  
e viktwar pe beni nou m aler;  
kan pouvwar dan lame bachara  
kaise belona do koko, kaise belona?  
 
Kan servi Zezikri pou modi,  
souy malang ar sari Dropadi;  
kan alim sanbrani ipokrit,  
kan partaz parrsadi pou fer kit,  
kan sakre finn nwaye dan paysa  
kaise belona do koko, kaise belona?  
MO TI MATLO  
Mo ti matlo,  
souy to lizie mo ti koko!  
Anou ansam travers aswar,  
obliz soley lev so latet  
mem nou kone li pou'al kouse.  
 
Ayo matlo,  
To papa finn r amas maler,  
amenn lakaz donn to mama;  
dan so dile to pov mama  
san li kone finn les maler  
ranz nik amer, touy to boner.  
Mo ti matlo,  
souy to lizie mo ti koko!  
Anou ansam travers aswar,  
obliz soley lev so latet  
mem nou kone li pou'al kouse.  
 
Ayo matlo,  
To gr anpapa so granpapa  
ti bril karo, ti bril danbwa;  
ti sem disab dan plantasion,  
dan lesiel ble ti kr as pwazon.  
Aster to mank respirasion.  
Mo ti matlo,  
souy to lizie mo ti koko!  
Anou ansam travers aswar,  
obliz soley lev so latet  
mem nou kone li pou'al kouse.  
 
Ayo matlo,  
to tonton ti enn gran saser  
ki ti servi so konesans  
pou efas net tou diferans,  
kraz lo pital ek dispanser.  
Aster peyna ners pou swagn twa.  
Mo ti matlo,  
43 
 souy to lizie mo ti koko!  
Anou ansam travers aswar,  
obliz soley lev so latet  
mem nou kone li pou'al kouse.  
 
Ayo matlo,  
To lizie dir to pa kone  
ki to ete, ki bizen fer,  
kot pou ale, kifer to p er. 
Mo pov matlo, bann gran peto  
finn deside to enn zero.  
Mo ti matlo,  
souy to lizie mo ti koko!  
Anou ansam travers aswar,  
obliz soley lev so latet  
mem nou ko ne li pou'al kouse.  
POUL VAKABON  POUL LIBERTE  
Lisou, soufler, gro pima ver,  
zariko tann, ti pima v er, 
margoz, lalo, patol, zwagnon,  
poul vakabon samem ki bon.  
Poul vakabon, poul liberte.  
Poul vakabon, poul liberte.  
 
Globalisons, globalisez  
global, global partou donn bal.  
Ouver laport, lafnet, lenpos  
les Dolar globaliz to pos;  
mont lor lili, tengn lalim ier 
les meriken bwar to labier;  
aprann to nouvo rol par ker,  
sirtou pa sant vie sante yer.  
 
Lisou, soufler, gro pima ver,  
zariko tann, ti pima ver,  
margoz, lalo, patol, zwagnon,  
poul vakabon samem ki bon.  
Poul vakabon, poul liberte.  
Poul vakabon, poul libe rte. 
 
Marse mondial mondialize,  
marse global globalize.  
Nou tou egal divan marse  
mondialize, globalize.  
Bliye to vie tonel sousou,  
mo dir twa li pa vo  enn sou;  
aprann to nouvo rol par ker,  
sirtou pa sant vie sante yer.  
 
Lisou, soufler, gro pima ver,  
zariko  tann, ti pima ver,  
margoz, lalo, patol, zwagnon,  
poul vakabon samem ki bon.  
44 
 Poul vakabon, poul liberte.  
Poul vakabon, poul liberte.  
 
Pa kwar mo lespr i aryere!  
Mo kontan rok ek jaz osi,  
Mo gourou li Noam Chomsky.  
Olie nou tou viv mem parey  
mo prefer net di versite,  
pa'le dime kouma lavey.  
Mo pa pou aprann rol par ker,  
me mo pou sant vie sante yer.  
 
Lisou, soufler, gro pima ver,  
zariko tann, ti pima ver,  
margoz, lalo, patol, zwagnon,  
poul vakabon samem ki bon.  
Poul vakabon, poul liberte.  
Poul vakabon, poul li berte.  
GRAVIE DAN  MO SOULIE  
Enn gravie rant dan mo soulie,  
marse pa pe kapav marse;  
dilo pe rant dan mo sapo,  
mo lespri pe koul dan dalo.  
 
Kan mo ti z enn mo ti kriye;  
kriye for pou lesiel tande:  
"Rann mwa mo Diego! Degaze;  
rann mwa mo Diego!"  
Zordi mo'nn k onpran do matlo,  
zordi mo'nn konpran:  
"Gard Diego, me donn enn pitay!  
Si to'le plis, donn twa Moris.  
Mo donn twa tou, nek donn pitay!  
Mo donn twa tou,  nek donn pitay!  
Mo donn twa tou, nek donn pitay!"  
 
Enn gravie rant dan mo soulie,  
marse pa pe kapav marse ; 
dilo pe rant dan mo sapo,  
mo lespri pe koul dan dalo.  
 
Lontan -lontan, ler mo ti zenn  
- pa kwar mo ti pe fer enn senn - 
mo ti kritik katorz fami  
ti pe fer mari,  
ti pe fer mari do matlo  
ar mo bann dalon.  
Aster mo konpran do matlo!  
Bizen al dodo ar Dodo.  
Les mo dodo ar mo Dodo!  
Les mo dodo ar mo Dodo!  
Les mo dodo ar mo Dodo!  
 
45 
 Enn gravie rant dan mo soulie,  
marse pa pe kapav marse;  
dilo pe rant dan mo sap o, 
mo lespri pe koul dan dalo.  
 
Ena mil -an kan mo ti zenn  
- pa kwar mo ti pe kas enn yenn - 
mo dir bann ze nn koz natirel,  
aret koz barok.  
Aret koz nenport do matlo,  
aret koz barok.  
Aster mo konpran, bizen koz  
Esperannto ek Volapouk,  
Esperannto ek Volapouk,  
Esperannto ek Volapouk  
Esperannto ek Volapouk .....  
SENK SEZON   
Ti-lapli finn pe tonbe  
Kouma enn pense la poud  
Kanz lor later pares.  
Labriz gagn febles dan fours  
Pie-zak, larg lekor, tonbe.  
Lao dan lesiel, soley  
Gagn fre, met triko niaz gri.  
Tou normal, no rmal, normal;  
Anplas pas bag ar anplas;  
Peyna fri xion, peyna tansion;  
Nanye pa bouze, preske.  
Lonbraz rod so silwet,  
Fey sek sey plane, tonbe,  
Abba!  
 
Misk finn vinn mou, sperm leze,  
Kolonn vertebral dir,  
Disan lour.  
Bann baba pares mor dan vant mama  
Ki pe vers dile lor later pares;  
Leyet pe servi pou abiy divan.  
Bann baba anfen finn aret plore.  
 
Oralanti zegwi  revey  
Trenn so lipie  
Ziska dime gramaten  
Pou al priye soley.  
Dan kler -nwar, lor enn  
Difil razwar  
Zegwi revey finn bloke;  
Tou finn aret sek  
Ant nanye ek nanye, koumadir letan  
Finn gagn sok poler.  
Sirzele, an -ekilib parfe  
Lor nanye -ditou,  
Letan pe atann  
46 
 Nou vo souf kreasion  
Ki pou dekonzel istwar.  
 
Pe atann mirak soley.  
              II 
Lalev later fann -fann  
Pe toufe ar so prop lapousier  
Kouma goudri goun i lamoniak  
Ki pe sof saler anpwazone.  
Enn niaz nwar finn desann;  
Kankrela gayar partou  
Enstal lantenn pou kapte niouz;  
Niouz marday, trikmandaz;  
Niouz met for gagn for;  
Niouz kouto mousana.  
 
Sef kankrela enspekte desarz sek,  
Fouy partou. So gran lekor  
Listre kouma serkey,  
So ti -latet groser so lizie  
Rode, rode, rode  
Dan kreasion anrwinn  
Enn gout limidite.  
Abba ! Partou sek.  
Lemonn finn vinn kramkram.  
Lapousier lavi pe trene  
Par ti -ta lor trotwar defonse  
Dan lavil fantom.  
Lonbraz anba pie desese  
Pe transpir s ek. 
Oxizenn finn gagn lopresion;  
Poumon esofe finn aplati;  
Leral kouma loraz  
Pe bonbard lorizon.  
 
Bizen ka s ros pou tir dilo!  
                  III 
Tanpet elektrik pe alim lesiel violet,  
Kolizion niaz pe sakouy planet,  
Azenou later dimann pardon.  
Enn gout freser tom lor tawa so,  
Fonn. De gout; trwa, kat, senk.  
Lavaper monte kouma lafime lansan,  
Oxizenn rekouma ns respire.  
Dilo Kilimannjaro  
Amenn freser dan dezer,  
Sikann lerb patiraz,  
Badinn ar bourzon nouvo.  
Me bien vit, rasazie, angorze  
Later rann dilo Kili mannjaro  
Ki devor fertilite,  
Derasinn bann pie,  
Tal kataplas labou  
47 
 Ziska dan vant lamer.  
Bizen pous niaz, bar dilo,  
Les soley resof later.  
                  IV 
Tourbiyon mouye sakouy bann pie;  
Feyaz desire, voltize,  
Al kol lor montagn.  
Semans fane,  
Rod so nouvo nik,  
Atann disab poze,  
Atann dilo vinn kler  
Pou kapav rekoumans lapes.  
                 V 
Soley, dil o, divan  
Finn sign enn promes lekilib  
Pou permet varyete enfini fleri.  
Pou komie letan?  
ALA SEKI MO ETE, MO KWAR  
Kawnselia beti  
Mo ler finn vini.  
Non pa plore!  
Seki bizen arive bizen arive.  
Tomem mo temwen  
Kan lezot ziz mwa.  
Pou ena kestion,  
Akizasion,  
Lopinion pour,  
Lopinion kont.  
Twa to pou la pou dir zot  
Seki twa to kone,  
Seki lezot pa kone kikfwa,  
Seki lezot pa anvi kone.  
Ena pou dir "Hamlet ti enn  kriminel,  
Enn pouritir, enn enstab, enn feb."  
Enn-de pou dir "Ti enn bon dimoun!"  
Laplipar pa pou dir nan ye, 
Pou zis swiv seki pli for.  
Orfelia ek mwa  
Finn toultan kwar  
Dan lamour ek liberte;  
Dan lamour ek liberte  
Nou ti anvi to vini  
Pou grandi lamour ek liberte.  
Malsans! Lamour ek liberte  
Pa finn permet mwa  
Okip twa kouma mo ti anvi.  
Li vre mo ti ed mo mama  
Al dormi dan lebra Bondie.  
Zezi pardonn mwa si mo ti dan lerer.  
Me mo pa kwar.  
Lamour ek liberte ti dikte mwa mo devwar.  
To pe ekout mwa Kawnselia?  
To granmer ti kondane.  
48 
 Lamor dan so ka ti enn liberasion.  
Soufrans enfernal ti pe trangle so nam.  
Soufrans o bligatwar se enn pese kont nou lekor;  
Akoz nou kwar lekor pa konte  
Nou viole, tortire, masakre.  
Nou bizen nou lekor pou nou dir  
Splander lamour.  
Beti,  
To mama ek mwa nou ti desid  
Pou viv nou lamour dan liberte;  
Dan liberte nou finn viv nou lamour;  
Dan libe rte ek lamour  
Nou'le to grandi pou viv to lamour dan liberte.  
Pa get mwa ar lizie tris.  
Deryer baro, lor lili lopital prizon  
Mo pli lib, pli ere  
Ki ziz ek so gard -prizon.  
Mo finn konn veritab lamour,  
Pli gran kado nou Senier Zezi -Kri. 
Kan enn zour to zanfa n - 
Biolozik, adoptif  
Pa fer diferans - 
Kan enn zour zot dimann twa  
Koz lor Granpapa Hamlet  
Nek dir zot, dir zot...  
Zanfan pa senbol  
Virilite, fertilit e, prosperite;  
Zanfan pa lasirans vieyes, sekirite sosial;  
Enn zanfan se lavenir limanite,  
Garanti eternel  
Lamour ek Liberte.  
Dir zot...  
Ala seki mo ete  
Mo Kwar!  
KAN BROUSAY  BAR GETE  
Kan granper so granper enn zour ti debarke  
Li ti met dan later enn lagren  so vilaz.  
So granper ti dir li gard lespri so vilaz  
Vivan; pa les letan efas tras milener.  
 
Later la ti f ertil; lagren la vit zerme;  
Lor vites plant vinn pie, pie donn fri, fri vinn pie.  
Bann lezot imigran, sakenn dan so ti -kwen  
Fouy enn trou dan later, p oz semans so vilaz.  
Lor vites kot gete varyete fey ek fler  
Dres latet ver lesiel, tal douser lor later.  
Bann zwazo tou kouler gout bann fri parfime,  
Bann divan mouvmante krwaz semans natirel.  
 
Lespri tou bann vilaz Lerop -Lafrik -Lazi 
Finn pran nouvo nesans dan enn nouvo dekor.  
Bann diferan rasinn may -maye dan later,  
Bann diferan feyaz may -maye dan lezer.  
49 
  
Se da n sa dekor la ki Tizan ti grandi.  
So papa, so mama kouma tou bon krwayan  
Ti respe tradision, konn prezerv konvansion,  
Konn par ker ki sime ki amenn pa radi.  
 
Tizan enn bon zanfan, li ekout so paran  
Me li pa tro konpran tou seki zot dir li.  
Ler li zwe ar so kok zot fou li enn kalot,  
Li bizen dan pese rod zwisans soliter.  
 
So paran finn dir li fale pa gat nasion  
Me kifer ti -garson so vwazinn lot nasion  
Resanble so papa ? E kifer so ti -ser...  
Difisil pou konpran bann zafer gran dimoun .  
 
Kot Madam Robinnsonn li  ti aprann vinn zom  
Me parol so paran toultan kas so lelan.  
Sakenn dan so ti -kwen pe aroz so ti -pie 
Koumadir pie lotla zame ti ekziste.  
 
Letansa tou b ann pie ankor plis may -maye  
Pe prodwir nouvo fri, boukou fri gat -nasion.  
Zoli fri mo dir ou, foupamal gat -nasion,  
Seki plis enportan pourvi pa kont -sezon.  
 
Ler Tizan vinn pli gran so paran avoy li  
Gran kolez gat -nasion. Foupamal gat -nasion  
Pourvi ki piti l a kas pake dan lavi,  
Gagn gran sertifika, fer loner gran fami.  
 
Ler Tizan koumans kwar li pa kouma lezot  
Zot fer renionn -fami pou met li dan so plas,  
Menas pou ras so kas, modi li, rezet li,  
Tank li pa azenou, dimann fami pardon.  
 
Prezidan, komiser, sef -minis, depite  
Zot tou pe sant anker fale pa melanze,  
Bizen gard disan pir, anpes fer malelve,  
Separ bien ban n rasinn, anpes fey melanze.  
 
Sakenn al kot so pie, fizi dan so lame  
Pou prezerv valer sir, refer virzinite...  
Me otour pie sakre touf brousay finn po use 
Ki anpes zot trouve ki bann pie finn sanze.  
 
Dan tousa pa kone ki finn ariv Tizan.  
Dernie ler mo tann dir finn fer met li lazil  
Pou protez paradi kont bann fri, kont bann fler,  
Kont zwazo pitasie, kont divan malelve.  
 
50 
 LAMONE KONTAN  
Zenes ena rezon.  
Bizen chombo lavi  
Ar de lebra, ar lekor net,  
Ar nou nam.  
Tro boukou zaza dan ler,  
Tro boukou apranti -bondie  
Pe ekrir nouvo -ansien komannman  
Ar koulou rouye lor lardwaz kase;  
Pe rabas filozofi -dis-reye -vie-gramofonn;  
Pe deroul konesans fixe lor papie twalet.  
Eski zot ti ne vie?  
Zot ti santi frison zenes anfler?  
Zame enn sourir ti anpes zot dormi?  
Zame de lizie ti f er zot viv dan rev?  
Zame dezir ek plezir  
Ti ekrir lamour  
Dan gramer, di xioner ek ansiklopedi  
Zot lekzistans beni?  
Eski dan vid Zezi ti ofer so lekor?  
 
Zenes ena rezon  
Pa les fer -sa-pa-fer-sa 
Kas zot konte, gat zot kara;  
Pa les nenport kabos zot rev,  
Met ra ns dan gardmanze,  
Gonaz dan lapriyer.  
Zenes ena rezon  
Selebre bote zot lekor,  
Selebre lamour ar zot lekor,  
Dir mersi Bondie  
Ar sak atom zot lekzistans . 
 
Zenes peyna rezon  
Kan zot bles zot lekor ar sereng,  
Kan zot les sanpion prezize  
Tale, kan zot pa anpes  
Lafime touf gete.  
Zot antor kan zot pran lavi  
Pou lamone kontan.  
 
Sak soley ki leve  
Li ena so prop bote;  
Sak zwazo ki sante  
Ena so prop dinite;  
Sak gr amaten amenn so prop parfen.  
 
Vini zanfan, nou trap lame,  
Nou fer laronn, nou sant anker:  
Nou kontan Twa l avi-lamour.  
 
 
51 
 LOR LAROUT  
(Pou Kardinal Jean Margeot)  
Lor larout later  
Ant lamer ek simitier  
Mo'nn rod mo lekilib.  
Lor lapis koray,  
Lor santie grabo,  
Lor larout koltar  
Ki fonn dan soley  
Mo'nn rod mo lekilib.  
 
Lor lapis fleri  
Borde ar fouzer,  
Dan douser kouler  parfime,  
Senier mo ti perdi  
Mo ti -parapli.  
Lapli frete, soley griye,  
Retresi mo inosans,  
Deses mo lesperans.  
 
Lapousier lor sime  
Bous mo lizie;  
Kolta r gransime  
Kol mo lipie;  
Trip sere, lagorz amare  
Mo rode, rode, rode.  
 
Lor larout later,  
Ant lamer ek simi tier, 
Enn Larkansiel,  
Parapli Bondie,  
Enn zour vinn dir mwa  
Ki kote bizen gete,  
Ki kote bizen rode.  
Ler somey kase,  
La kot mo lipie,  
Mo ti -parapli  
Gayar pe get mwa,  
Pli gayar ki yer.  
Frete lapli, griye soley  
Aster nepli fer mwa tranble.  
Mo finn regagn mo l ekilib  
Grasa mo ti -parapli.  
LASANS ? 
Mo aryer -granper anba so pie mang  
Ti kontan kas poz ler soley lete  
Ar laraz Desam bril Montagn Signo.  
 
Mo aryer -granper anba so pie mang  
Ti kontan partaz ar zanfan vwazen  
Douser mezon -rouz, parfen dofine.  
 
52 
 Ler li ti'anko r zenn mo aryer -granper  
Ti met dan later detrwa loyo mang,  
Rod e trouv letan pou koz -koz ar zot.  
 
Bann vwazen riye, zot dir li toktok,  
So koko  pike. Ar balti beton  
Zot swazir pou konstrir zot anbision.  
 
Bolom la touzour anba so pie mang.  
Bann vwazen pase, zot dir li ere,  
Li ena lasans. Li ena lasans?  
DAN TAVERN   
eh matlo anou lev nou ver  
bwar lasante lamitie ek lamour  
eh gate anou lev nou ver  
pou selebre fler tou kouler  
si enn zour lamitie ek lamour  
tengn dan bobes lalanp nou lakour  
samem zour mo pou bes mo  popier  
samem zour mo pou bes mo popier  
 
eh matlo anou lev nou ver  
bwar lasante nou frer, nou ser  
eh gate anou lev nou ver  
pou selebre lamour ek lamitie  
si enn zour violans ek laenn  
tengn nou diya, plonz tou dan nwar  
samem zour mo pou bes mo popier  
samem z our mo pou bes mo popier  
 
eh matlo anou lev nou ver  
bwar lasante zwazo tou kouler  
eh gate anou lev nou ver  
pou selebre lespwar ek boner  
si enn  zour tilespri ek mesanste  
nway lalimier, plonz tou dan trou  
samem zour mo pou bes mo popier  
samem zour mo pou bes  mo popier  
 
eh matlo anou lev nou ver  
bwar lasante Dife -Kreater  
eh gate anou lev nou ver  
pou selebre Nesans -Renesans  
si enn zour lendiferans  
efas sourir lor figir zanfan  
samem zour mo pou bes mo popier  
samem zour mo pou bes mo popier  
BALAD SAN PATRI  
Pa di r mwa sant enn sante fos  
Repet mo ki zis lor lalev  
Fraz ipokrit aprann par ker  
Ler ek parol artifisiel  
53 
 Pa dir mwa sant sante forse  
 
Pa dir mwa  fier enn bout latwal  
Kouler ki santi ipokrit  
Ki fabrike san emosion  
Ki flote akoz ki'afer  
Pa dir mwa pans panse f orse  
 
Pa dir mwa lwayal ar enn mo  
Ousa reper zeografik  
Kot nenport ki bebet feros  
Lib pou fer annyo pas mizer  
Pa dir mwa koz koze nenport  
 
Pa dir mwa priye enn bout ros  
Swiv to sistem lizie ferme  
Gob bann lalwa letan margoz  
Ki ferm mo nam dan enn prizon  
Pa dir mwa sant sante forse  
 
Mwa mo pou sant vilaz -lakaz  
Aring -bouring dan lakrwaze  
Lamour onet, lamitie vre  
E finalman Gran Lalimier  
Pa dir mwa  sant sante forse  
LI BIZEN NOU KOUMA NOU  BIZEN LI  
Emosion -Lentelizans Siprem  
Dan sant so explozion -kreasion  
Ti met  lentelizans -emosion  
Pou ki twa ek mwa, mo lamour,  
Plizier miliar lane plitar  
Kapav mizir lespas -letan  
E dekouver nou Kreater,  
Koumansman san koumansman.  
Li bizen nou kouma nou bizen Li.  
 
Neandertal ti kwar nou tann dir  
Ki apre lamor ena lavi  
Sapiens -sapie ns parey nou tann dir  
Akoz sa nou de, mo lamour,  
Plizier milie lane apre  
Kapav mizir lespas -letan  
E dekouver nou Kreater,  
Koumansman san kouma nsman.  
Li bizen nou kouma nou bizen Li.  
 
To kwar zis isi otour Soley  
Ena santiman entelizan  
Ki selebre grander So Lamour?  
Pa kwar zis nou de, mo lamour,  
Dan imansite liniver  
Kapav mizir lespas -letan  
E dekouver nou Kreater,  
54 
 Koumansman san koumansman.  
Li biz en nou kouma nou bizen Li.  
CHANNDA -MAMA  
Channda -Mama lao  
Enn soukoup dan dilo  
Enn koko san fetaz  
Ekleraz dan lonbr az 
Channda -Mama lao  
 
Channda -Mama lao  
Enn soukoup dan dilo  
Fanal pal -pal aswar  
Ekler somey dan nwar  
Channda -Mama lao  
 
Channda -Mama lao  
Vey mwa  kan mo dodo  
Tres enn kolie petal  
Ar diaman bann zetwal  
Channda -Mama lao  
BONOM  NOEL  
Laba lor bor montagn koste ak ot dilo  
Tou zanfan e xite, zot pe pans zot kado.  
Depi soley leve ziska zot al dormi  
Zot nek pans Bonom Noel ki pou pas zis minwi.  
  
Bonom Noel , Bonom Noel pa bliye mo kado;  
Bonom Noel, Bonom Noel mo'le enn mekano.  
Mo finn bros mo soulie, li anba mo lili.  
Bonom Noel pa bliye mo'nn dimann enn fizi,  
Enn loto fer rali, enn avion anvole.  
Bonom Noel pa bliye mo'nn dimann enn poupe,  
Enn poupe ki koze, enn bwat zouzou menaz.  
Bonom Noel, Bonom Noel pa bliye mo lakaz.  
  
Laba kot laboutik zot nene lor vitrinn;  
Dan enn  soukoup volant zot lespri lor lalinn;  
Laba kot pie sapen zot lizie pa bate;  
Enn poupe mars ar pil pe dir zot namaste.  
  
Bonom Noel, Bon om Noel pa bliye mo kado;  
Bonom Noel, Bonom Noel mo'le enn mekano  ets. 
 
Bann paran trouv bien drol bann zanfan pa pe fen ; 
Bann rev zoli sirpriz finn fer zot vant bien plen;  
Zot limazinasion finn koup zot lapeti;  
Aswar mem finn fer tar zot pa ole dormi.  
 
Bonom Noel, Bonom Noel pa bliye mo kado;  
Bonom Noel, Bonom Noel mo'le enn mekano  ets. 
  
Bann zanfan finn tir plan pou fer sanblan dormi,  
55 
 May Bonom Noel anplen ler li vini minwi;  
Me ler minwi sone bann zanfan pe reve:  
Otour enn pie sapen zot pe sant zot sante . 
  
Bonom Noel, Bonom Noel pa bliye mo kado;  
Bonom Noel, Bonom Noel mo'le enn mekano  ets. 
MO PIE ZANBLON  
Dan mo zarden e na enn pie,  
Enn pie raport zanblon.  
  
You you mo pie zanblon,  
Mo pie zanblon raport zanblon.  
You you mo pie zanblon,  
Mo pie zanblon raport zanblon.  
  2 
Dan mo zarden ena enn pie,  
Enn pie raport zanblon.  
E lor mo pie ena gro -brans,  
Gro-brans raport zanblon . 
  
You you mo pie zanblon,  
Mo pie zanblon raport zanblon  ets. 
3 
Dan mo zarden ena enn pie,  
Enn pie raport zanblon.  
E lor mo pie ena gro -brans,  
E lor gro -brans ena ti -brans,  
Ti-brans raport zanblon.  
  
You you mo pie zanblon,  
Mo pie zanblon raport zanblon  ets. 
 4 
Dan mo zarden ena enn pie,  
Enn pie raport zanblon.  
E lor mo pie ena gro -brans,  
E lor gro -brans ena ti -brans,  
E lor ti-brans ena gro -grap,  
Gro-grap raport zanblon.  
  
You you mo pie zanblon,  
Mo pie zanblon raport zanblon  ets. 
 5 
Dan mo zarden ena enn pie, 
Enn pie raport zanblon.  
E lor mo pie ena gro -brans,  
E lor gro -brans ena ti -brans,  
E lor ti -brans ena gro -grap,  
E lor gro-grap ena ti -grap,  
Ti-grap raport zanblon.  
  
You you mo pie zanblon,  
Mo pie zanblon raport zanblon  ets. 
 6 
56 
 Dan mo zarden ena enn pi e, 
Enn pie raport zanblon.  
E lor mo pie ena gro -brans,  
E lor gro -brans ena ti -brans,  
E lor ti -brans ena gro -grap,  
E lor gro-grap ena ti -grap,  
E lor ti -grap ena bann fler,  
Bann fler raport zanblon.  
  
You you mo pie zanblon,  
Mo pie zanblon raport zanblon  ets. 
 7 
Dan mo zarden ena enn pie,  
Enn pie raport zanblon.  
E lor mo pie ena gro -brans,  
E lor gro -brans ena ti -brans,  
E lor ti-brans ena gro -grap,  
E lor gro -grap ena ti -grap,  
E lor ti -grap ena bann fler,  
E dan bann fler ena lagren,  
Lagren raport zanblon.  
  
You you mo pie zanblon,  
Mo pie zanblon raport zanblon  ets. 
 8 
Dan mo zarden ena enn pie,  
Enn pie raport zanblon.  
E lor mo p ie ena gro -brans,  
E lor gro -brans ena ti -brans,  
E lor ti -brans ena gro -grap,  
E lor gro -grap ena ti -grap,  
E lor ti -grap ena bann fler,  
E dan bann fler ena lagren,  
E dan lagren ena zanblon,  
Zanblon raport zanblon.  
You you mo pie zanblon,  
Mo pie zanblon raport zanblon  ets. 
BOUKE  LARKANSIEL  
Kouler rouz flanbwayan pe apel banane,  
Enn papiyon oranz dan lalimier dore  
Pe kas poz lor fler zonn kot legliz Kaylason,  
Pe kas poz lor fler zonn kot legliz Kaylason.  
  
Enn bouke larkarsiel do mama,  
Enn bouke la rkansiel;  
Enn bouke larkarsiel do mama,  
Enn bouke larkansiel.  
Zis pou twa,  
Zis pou twa.  
 2 
Enn seren -dikap zonn lor pie filao ver  
Laba dan lesiel ble  pe kontanple lamer,  
Lamer ki finn marye laba ar ble fonse,  
57 
 Lamer ki finn marye laba ar ble fonse.  
  
Enn bo uke larkarsiel do mama  ets, 
3 
Soley finn al dormi dan dilo endigo,  
Lesiel finn vinn violet, li finn sanz so palto,  
Bann zetwal pe briye, tou zanfan a l dodo,  
Bann zetwal pe briye, tou zanfan al dodo.  
  
Enn bouke larkarsiel do mama  ets, 
VEN-TAN 
So varis dan mole parfwa fer li bwate,  
So lekor perdi form finn pran form larg -large,  
So poutou seve nwar rey -reye ar bren blan,  
Sa fam la bien lontan finn perdi so ven -tan. 
 
So lizie finn ize ar routinn san pasion,  
So lalev fatige ar lamour kont sezon,  
So lekor fi nn kraze ar refren kontretan,  
Sa fam la finn perdi so ven -tan bien lontan.  
 
So lespri bien souvan lor beki labitid,  
Lor beki tradision parfwa li bien riz id, 
So desten finn fixe, li nek pans so zanfan,  
Sa fam la so ven -tan finn perdi bien lontan.  
 
Me parfwa  lor beki li perdi lekilib,  
Li anvol dan lavi kouma enn zwazo lib,  
Santiman transparan eklat kouma volkan.  
Mo lebra antour li, mo retrouv so ven -tan. 
 
Depi bien -bien lontan li pa ena ven -tan, 
Nou lamour azordi nepli kouma avan.  
Li finn travers letan dan bo n-tan, move -tan 
Me pou mwa touletan li pou ena ven -tan. 
SI ENN ZOUR  
Si to pa la enn zour gate,  
Si to bizen kit mwa ale,  
Mosad pou ranz enn nik kot nou,  
Fad-fad pou rant dan gardmanze,  
Si to pa la enn zour gate.  
 
Si zour la enn zour arive  
Ler to soley pou a l kouse  
Meg -meg pou rant dan nou lakaz,  
Eg-eg pou tas dan nou sime,  
Si zour la enn zour arive.  
 
Si to pa la enn zour gate,  
Si zour la enn zour arive,  
Mem  to soley aret leve,  
Li li pou la toultan gate,  
Limem fer nou soley leve.  
58 
  
Kan sa zour la pou arive,  
Mem mo tousel pa trakase,  
Nwar -nwar pou rod fer so vantar,  
Pa trakase, Li li pou la,  
Limem fer nou soley leve.  
LALIMIER  
                                          I 
Dan lizie kler mo bieneme mo kontanple to lalimier,  
Dan transparans so lizie kler mo plonz mo nam dan profonder;  
Dan profonder so transparans mo rod partou to lalimier  
Me transparans so lizie kler li laparans to lalimier.  
                                          II 
Dan sourir kler mo de zanfan mo rod konpran tou to grander;  
Dan inosans zot sourir kler mo plonz mo nam pou dekouver  
Kot lenerzi to lalimier pran so nesans dan liniver  
Me inosans zot sourir kler li laparans to lalimier.  
                                        III 
Dan lesiel kler mo get soley pou apresie to lalimier,  
Dan so pwisans enkand esan mo plonz mo nam pou rod trouv kler;  
So lalimier enkandesan bril mo lizie, tengn lalimier  
Pwisans soley li laparans vre lalimier nou liniver.  
                                       IV 
Dan sante kler zwazo kouler mo sey atrap to lalimier;  
Dan rezonans z ot sante kler mo plonz mo nam pou sey trouv kler;  
Dan lalimier zot rezonans mo rod partou tras to grander  
Me rezonans zwazo kouler li laparans to lalimie r. 
                                       V 
Dan parfen kler bann fri ek fler mo sey mazinn tou to grand er; 
Dan lekzistans zot parfen kler mo plonz mo nam dan profonder;  
Dan profonder zot lekzistans mo sey tchombo to lalimier  
Me lekzistans zot parfen kler l i laparans to lalimier.  
                                    VI 
Pardon Senier, dan tousala mo pa finn tr ouv to lalimier.  
To lalimier li ti lamem, me mo lizie pa ti trouv kler.  
To tousala, to plis ki sa. Pou konpran sa bizen leker.  
Bizen senser pou dekouver vre lalimier nou liniver.  
POZ TO LALEV  
Poz to lalev lor mo poem  
Fer mo sante vinn imortel,  
Poz to lam our lor mo lavi  
Fer mo lavi vinn eternel.  
  
Dimoun partou pe boufonn mwa,  
Zot dir koumsa enn fouka sa;  
Zot pa konpran ki dan enn fler  
Mo kapav trouv to s ourir kler.  
  
Poz to lalev lor mo poem  
Fer mo sante vinn imortel  ets, 
 
Dimoun partou zot tro serye,  
59 
 Zot pa'le kwar dan lesiel ble  
Ler soley dou fann lalimier  
Mo kapav tann to lavwa kler.  
  
Poz to lalev lor mo poem  
Fer mo sante vinn imortel  ets, 
 
Dimoun p artou zot lespri lour;  
Pa gagn letan pou pans lamour.  
Zot riy foutan kan zot tann dir  
Mo pran letan p ou mo ekrir.  
  
Poz to lalev lor mo poem  
Fer mo sante vinn imortel  ets, 
Zot riy foutan kan zot tann dir  
Mo pran letan pou mo ekrir  
Ar mo onet mo santiman  
Ki bourzone mem dan koudvan.  
  
Poz to lalev lor mo poem  
Fer mo sante vinn imortel  ets, 
  
Dimoun parto u pe fer erer,  
Poem damour li neseser  
Parski lamour li eternel,  
Limem fer nou vinn imortel.  
  
Poz to lalev lor mo poem  
Fer mo sante vinn imortel  ets, 
LENT ELIZANS MASKILEN  
Lentelizans maskilen,  
sofe, bate, tourne  
dan laforz Lisifer -Belzeboul;  
maskilen sengilie  
koule dan beton -arme,  
miskle ar lasie  
ki koupe -transe kouma sizo -frwa,  
finn arm destine ar pwisans kanon,  
finn sof fourno eternel  
ar radiasion nikleer . 
 
Lentelizans maskilen sengilie  
ar rezonnman frwa mizir lapeti,  
kalkil so profi, grat ledo maler,  
giji-giji douler dan vant lavenir.  
Lager, viol, piyaz pa ase;  
aster ar ladrog li koze,  
plen so pos ranpli ar dolar,  
fer zenn gramaten vinn aswar.  
Lentelizans  maskilen sengilie!  
 
Yoni, Yoni, desten pli divan!  
Vinn donn enn koud me do beti  
60 
 Pou nou ranz ansam do baba  
destine feminen pliryel.  
FEMINEN PLIRYEL  
Yoni dan mo zorey ti mirmir enn sante  
ki li ti aprann yer ar so ser Capulet:  
'My bounty is boundless as the sea, 
My love as deep; the more I give to thee  
The more I have, for bo th are infinite.'  
Letansa Cain ek Jacob pe pran, pran, pran.  
 
Yoni yer ziska tar ti pran swen, ti pran kont  
so zanfan, so bonom, so mama, so vwazen  
e zordi bomaten boner li lor lipie  
pe o kip zanimo, patiraz ek zarden.  
Letansa garson Eve pas letan pe tir pl an 
ki manier pou touye pou kapav sort premie.  
 
Yoni dan Etiopi, dan Bosnia, dan Rosbwa  
pe sey tengn lakoler ki pe bril bann zanfan;  
pe vers so prop dile pou anpes Lisifer  
ek so frer Belze boul plonz zanfan inosans  
dan lak anpwazone. Letansa Esau  
pou enn ti bol lanti finn fer gran vinn piti.  
 
Lafore Amazonn pe fonn dan lafime;  
lasemine lizinn pe anpwazonn zwazo;  
loto pe fim so pip dan salon nikotinn;  
gran bourzwa eroinn, trafikan bal ek bom  
ek dirizan mafia, granfrer politisien  
pe fouy tom Lesperans ar lapel planeter …  
Letansa Yoni ar so zimo Zezi -Kri 
trap lame pou konsol enn mama pe plore.  
ZOT FINN ENVANT   
Zot finn envant enn bondie  
ki mars ar sab dan lame;  
zot finn envant enn bondie  
ki pran  enn vierz touleswar.  
Aster zot ena toupe  
koz lape, egalite.  
 
Zot fin n envant enn bondie  
ki bizen Satan pou viv;  
ki bizen so prop kontrer  
pou nou trouv so lalimier;  
ki fer nou viv dan lanfer  
pou nou envant paradi.  
Aster zot ena toupe  
koz enn lemonn san pes e. 
 
Zot finn envant enn bondie  
ki pran braib pou donn faver;  
ki anplw ay larme espion  
61 
 pou gard kont tou nou erer;  
ki pini, modi peser  
san pitie, san konpasion.  
Aster zot ena toupe  
dimann nou respe bondie.  
 
Enn sans Zezi ti vini pou ansengn nou liberte.  
LAMO R TRIYONFAN  
Zezi lor lakrwa  
selebre lavi  
lamor konkeran  
oblize kil e  
divan lavi triyonfan  
me dan Washington  
lamor triyonfan  
fer lavi kile  
Eski Zezi finn mor dan vid?  
  
masinn la roul -roule  
kras dife, kras pwazon  
fer lapli lasid tonbe  
masinn la r oul-roule  
fann diplon, fann merkir  
desir vant later pou enstal lamo r  
fann poumon lesiel  
koup respirasion  
lavi rekile  
Eski Zezi finn mor dan vid?  
 
Non!  
Li pe signal nou  
militan lamour  
dres ar bann marsan  
marsan dinite  
marsan mesanste  
marsan lamo r 
LAVI APRE  LAMOR  
lavi apre lamor  
li pa zis laba  
li isi  
dan regar zanfan  
dan sourir inosan  
dan petal enn fler  
dan bourzon nouvo boutir  
dan enn ti bonzour ki pa rod faver  
li isi sirtou  
kan diferans ek tolerans  
konplet enn serk  
kan mwa ek nou  
torsenn kole konpleman  
kan konpliman ek flatri  
andezagreman  
62 
 kan konso me ek prezerve  
bien balanse  
 
li isi sertennman  
ler yoni ek linga  
partaz parrsadi  
olie lager privilez pouvwar  
ler resours rim ar bienet  
pa malonet  
ler pouvwar nepli rim ar  
bayonet  ek labraget  
 
lavi apre lamor  
li posib  
isi kouma laba  
li dan enn lakrwa  
anba pie pipal  
RETOURN KONTENI/BACK TO CONTENTS  
GALILEO GONAZ  
PROLOG  
Ena ki kwar, ena pa kwar,  
Mo pa kone ki ou ou kwar  
Me ena kwar, mo fer ou par,  
Enn bon riye aswar dan nwar,  
Sirtou lor peron dezespwar,  
Enn b on me xinn, kwar mwa monwar.  
 
Tou bann barbar dan mo zistwar  
Finn fabr ike par enn katar - 
Tann dir aswar li bwar pisar - 
Enn fay batar rod met dan zar,  
Rod fer nou kwar ki enn zour lar  
Pou dres labar. Ou kapav kwar!  
 
Ena pe dir li enn soular,  
Ena panse li e nn vantar,  
So lespri bien -bien anretar,  
Li fer grannwar, deklar gayar . 
Anverite li enn tetar  
Ki dan brouyar pe rod laglwar.  
 
Mo pa kone ki ou ou kwar,  
Me mwa mo kwar, kanmem dan nwar,  
Ou de ti far finn zwenn kanbar.  
Tansion renar, tazar, Nanar!  
Riy enn bon  kou, pa donn zot bar,  
Samem pli bon roten bazar.  
  
63 
 BANN PERSONAZ  DAN  LORD KI ZOT PARET.  
Lalang Kabri, Akter, Vie Profeser (Lardwaz Sofok), Zenn Profeser (Pedan Gopia), Etidian 1(Tenbal), Etidian 2, 
Etidiant 1 (Mervey), Etidiant 2, Etidiant 3, Etranzer (Ma dam Korbizie), Etidian 4 (Sam), Etidian 3 (Pingo), 
Sitwayen 1, Sitway en 2, Sitwayen 3 (Yoyo Korde), Madam Sofok, Midi Sofok, Madam Korbizie, Ortansia 
Korbizie, Konseye 1, Konseye 2, Dimoun 1, Dimoun 2, Dimoun 3, Sansitiv Grosiro, Fidelia, Grosiro, Mosad, 
Zanfout, Gomon, Karay So, Sekreter Grosiro, Mohennjo Korbizie, Zournal is, Bann Konseye, Konseye 3, 
Ofisie, Gouverner, Bonnfam (Mama Pedan Gopia).  
AK 1 SENN 1  
LALANG KABRI : Nou ti lamizman zordi pou pas dan enn lavil anplen devlopman. Sa lavil la so non se Galileo 
Gonaz. Li enn vie lavil ar boukou gran tradision. Nou finn ko nn bann gran moman istorik ek erotik. Zordi nou 
pe rant dan deziem faz. Nou lemer, Misie Grosiro, sa enn mari dimoun sa. Grasa li nou tou dan bien zordi.  Li 
enn tigit pli piti ki Bondie. Bien tigit! ( Enn akter rantre) . 
AKTER : Lalang Kabri?  
LALANG KABRI : Ke pwiz fer pou vou?  
AKTER : Bann akter finn pare. Zot dir ou fonndos.  
LALANG KABRI : Mwa? To pa fou? Taler mo ranz zot kari .... Pa fer nanye. Taler nou zwenn. Mo bizen ale, 
kestion bizen di r sa bann fatra la kimanier fer natak la marse. Mo sir zot p ou bien depresie nou ple... E 
masinis, lev sa rido la!  
(Rido leve. Lor lasenn ena de profeser. Enn ladan ena danle trant -an, lotla danle swasant -an fasilman. Ar zot 
ena enn douzenn etidian H.S.C, tifi ek garson melanze.)  
VIE PROFESER : Get bien bann detay, lerla zot pou konpran seki mo pe dir. Get sa batiman la par ekzanp. 
Konpar so premie letaz ar so segon. Klerman ena de stil diferan. Aster nou get klose legliz agos. Ki stil sa?   
ZENN PROFESER : Kifer nou pa explik zot lavantaz viv dan bann blok flat modern ? Parking, lasanser, etketeri -
etketera ...  
VIE PROFESER : Mo pou vinn lor la taler ... Zot bizen konn bann diferan peryod, bann diferan letap.  
ETIDIAN 1 : Ena enn mari fim tanto. Rambo 3 ar Tina Tur ner. 
ETIDIAN 2 : Eta gopia! Pa fer dimoun onte.  Tina Turner z we dan Mad Max 3, pa dan Rambo 3.  
ETIDIANT 1 : Kot li sape sa?  
ETIDIAN 2 : Formasion karo kann.  
ETIDIANT 1 : Pa ensilte karo kann. Ena zanfan karo kann ki pe diriz liniversite zordi.  
ETIDIANT 2 : Chou pchap! Zot pe anpes mwa ekout diskision ant sa de la.  
ETIDIA N 1: Les zot diskite, kan zot finn tom dakor, lerla nou va ekoute seki zot ena pou dir.  
ETIDIANT 2 : Koze la serye.  
ETIDIANT 3 : Twa to nek gob tou seki to profeser dir. To pa trouve zot pe fer enn pake pannchayt lor nanye 
ditou. Nou pe swiv zot pou enpe kon esans, lergete pe tann sipaki. Mo bien anvi glise ale. Ki zot dir?  
ZENN PROFESER : Nou lemer, Grosiro, ena rezon. Bizen anpes lepase amar nou lor poto. Lavenir li dan 
gratsiel ki giji -giji niaz.  
VIE PROFESER : Personn pa kont. Me kapav adapte teknolozi moder n ar nou lanviron nman ... natirel ek 
kiltirel.  
ZENN PROFESER : Mwa mo dir balye karo, efase refer.  
VIE PROFESER : Efas nou istwar?  
ZENN PROFESER : Lardwaz prop.  
ETIDIANT 2:  Peyna lekilib ant ansien e k nouvo?  
ZENN PROFESER : To ankor tro zenn pou konpran...  
VIE PROFESER : Li ena rezon. Bizen trouv enn lekilib ant ansien ek nouvo. Pa anpes progre me anmemtan pa 
efas lepase.  
ETIDIANT 2 : Servi teknolozi pou skelet e lerla ...  
ZENN PROFESER : Ki to konpran da n tousa? Pas lekzamen, lerla to koze.  
ETIDIANT 1 : E misie! K oz bon parol si ou pa'le nou met tou ou pese deor. Ou sertifika bien lour dan ou pos.  
VIE PROFESER : Bann zanfan, du calme!  
(Enn etranzer rantre. Li koz ar enn a xan angle.)  
64 
 ETRANZER : Eskize misie, eski ou kapav dir mwa kot bizen pase pou al vizit vie tanp Endou ki ti konstrir o 
15em siek?  
ZENN PROFESER : Yes, yes madam. With pleasure. Take this road down. Turn left at the second traffic light. 
You'll find it on your right. It's a marvellous monument.  
ETRANZER : Mersi.  
ZENN PROFESER : If you don't mind, I can show you the way.  
ETRANZER : Pa ena problem. Mo mari pe atann mwa laba.  
ZENN PROFESER : Ou mari? Ou pa enn touris?  
ETRANZER : Mo mari enn sitwayen Galileo Gonaz.  
ZENN PROFESER : Li enn Gonazwa parey kou ma mwa.  
ETRANZER : Non, mo pli sir li enn Galileonien.  
ZENN PROFESER:  Bann abitan nou lavil apel Gonazwa.  
ETRANZER : Ena bann gonaz. Ena osi zanfan Galileo.  (Li sorti. ) 
ETIDIAN 1 : (Pran so lagitar, sante.  Bann lezot etidian dans enn parodi lamour. ) 
When I lo ok into your katora  
I then sink you are my etketera.  
Come my love let us kiss melodrama,  
Let's not miss o such bliss mera -tera.   
 
Love me tender, love me plis,  
Let me hiss you in my arms.  
Let us share our syphilis,  
Wiz zis kis I'll suck your charm.  
VIE PRO FESER : Zanfan, aret fer zanfan. Laklos pre pou sone, nou pa finn fini program zordi.  
ETIDIAN 2 : Zot finn tom dakor? Ki zot finn deside?  
VIE PROFESER : Tom dakor? Ena detrwa fason get mem problem. Zot pa bizen reset zot. Konn diferan aspe 
problem la e lerla pran desizion.  
ETIDIANT 2 : Fale pa nou tom dakor lor ki sime bizen pran? Kimanier pou fer?  
VIE PROFESER:  Pa kapav pran desizion bonavini!  
ETIDIAN 4 : Koumadir nou tou finn vinn Hamlet. To be or not to be.  
ZENN PROFESER : That's the question. Ena enn sel sime . Arsitektir plis ekonomik, plis pratik, pl is efisian, plis 
prodiktif, samem ki nou bizen. Aret palab. We need action!  
ETIDIAN 1 : E bann mam, fim la pre pou koumanse. Olie ekout bann zistwar lor kouler brik ek form bardo, 
nou al viv vre lavi dan lasal sine ma. Rambo pa perdi letan lor detay, li. Li koupe, li transe. Ledwa sote, lipie 
sote. Sa ki apel zom!   
ETIDIANT 2 : Ki arive, to finn aval to lespri?   
ETIDIAN 4 : Koze la disan!  
ZENN PROFESER : (Ar Vie Profeser ) Ou konn li?  
VIE PROFESER : Kisannla?  
ZENN PROFESE R: Sa madam ki fek koz ar mwa la.  
VIE PROFESER : Koumsa -koumsa!  
ZENN PROFESER : Ou'nn trouve li finn rod drag mwa?  
VIE PROFESER : Non! Ki ti arive?  
ZENN PROFESER : Nou tou ti ansam. Dakor! Li swazir zis mwa pou koze. "Eskize misie, eski ou kapav 
etketeri -etket era..." Fer mwa kwar! Li pa kone kot t anp la ete. Montre zako fer grimas!  
VIE PROFESER : Ou sir...  
ZENN PROFESER : Nek mazinn so bataz. Koumadir pe envit mwa pou grat so poson ... Ou konn li?  
VIE PROFESER : Mo kwar konsey minisipal finn fer li vini pou okip b ann problem devlopman.  
ZENN PROFESER : Enn etranzer! Me kimanier li koz nou lang bien koumsa?   
VIE PROFESER : So mari finn montre li.  
ZENN PROFESER : So mari! Li vre -vremem marye? Mo ti kwar pe fer so senn.  
VIE PROFESER : Li vre -vremem marye.  
ZENN PROFESER : Kisannla so mari?  
65 
 VIE PROFESER : Nouvo se kreter konsey minisipal.  
ZENN PROFESER : Li? 
VIE PROFESER : Limem.  
ZENN PROFESER : Me mari korek!  
VIE PROFESER : Kifer?  
ZENN PROFESER : Mo finn zwenn lesel pou mo monte. Mo grenp lor madam la pou ariv oter so misie.  
VIE PRO FESER : Tansion lesel la kase e lesiel tom lor ou latet.  
ZENN PROFESER : Pa per ou. Mo konn tranza xion la bien.  
ETIDIAN 3 : (Ar etidian 4)  To'nn tann lom?  
ETIDIAN 4 : Il faut tir enn plan, mon cher Pingo.  
ETIDIAN 1 : Nou zwenn tanto kot mwa. Dir larme.  
ETIDIAN 4: Avek lapay koko de mon coeur nou fe r enn lakord pou pandi li.  
VIE PROFESER : Ou tro prese.  
ZENN PROFESER : Mo peyna letan pou perdi ... Zame ou pou konpran dife lazenes. ... Ki nou pou dir bann la?  
VIE PROFESER : Kisannla?  
ZENN PROFESER : Samem sa bann gona z la. 
VIE PROFESER : Gonaz!  
ZENN PROFES ER: Bizen dir ki xoz ... Nenport kwa ... me ki xoz! Sinon zot pou fann rimer ki nou pa konn 
nanye. Pa neseser zot konpran. Enpresionn zot! Krak zot lalinn. Lerla zot pou respekte nou.  
VIE PROFESER : Mo nepli kone ki pou d ir. Kan mo ti zanfan tou ti pli fasil.  Profeser ti kone ki bizen dir, 
etidian ti kone ki bizen aprann. Zordi lavi pe sanz telman vit, ler mo rod dir ki xoz bann mo tom plat ... Ki pou 
dir zot? Poz problem. Les zot rod solision.  
ZENN PROFESER : Pa dakor. Bize n donn zot dire xion. Dire xion ki bon p ou nou ... Nou se mwa. Donk mo dir 
zot swiv sime ki mo'nn trase pou mwa. Pou amenn mwa dan bit.  
VIE PROFESER : Si zot sey pran ou plas dan bit?  
ZENN PROFESER : Pran mo plas? Mo tay -tay zot.  
VIE PROFESER : Bon zanfan, nou al fer enn ti letour mize.  
ETIDIAN 1 : Ankor antikite!  
ETIDIAN 4 : Kifer nou pa al Bazar Santral. Laba omwen nou zwenn lavi vivan.  
ETIDIAN 3 : Serye!  
VIE PROFESER : Pou konpran lavi zordi, bizen konn seki yer.  
ETIDIAN 1 : Koz zordi, koz dime.  
ZENN PROFESER : Ou trouve! Lazenes pa'le lepase.  (Enn la klos sone. ) Rayto, travay fini pou zordi. ... O ma 
belle étrangère!  
AK 1 SENN 2  
Dan lari. Lalang Kabri ek bann sitwayen.  
SITWAYEN 1 : E Lalang Kabri! Dir nou ki ena dan lagazet zordi.  
LALANG KABRI : Akoz zotmem lapres dan  pens. Aste lagazet matlo. Zournalis bizen viv foutou!  
SITWAYEN 2 : Kot pou gagn kas. Twa to sape, to gagn lagazet Grosiro kado.  
SITWAYEN 3 : Ki lagazet Grosiro pe dir zordi?  
LALANG KABRI : To tro kouyon pou konpran porte so mesazri.  
SITWAYEN 3 : Samem mo ti p e dir zot. So granpapa ti enn bouse, so papa ti enn bouse,  aster , li finn vinn 
lemer. Ki zot'le li fer? Li koupe -transe. Bizen konpran!  
LALANG KABRI : To pa pe rod blasfem mwa, twa?  
SITWAYEN 1 : Lalang Kabri, to pa pou dir mem ki ena dan lagazet zordi?  
SITWA YEN 3 : Tann dir pe kraz partou pou ra nz gratsiel partou. Koumadir Hongkong.  
LALANG KABRI : Normal beta! Gratsiel dan lesiel, semennfer anba later, ponfer dan lezer. Sa ki apel progre!  
SITWAYEN 2 : Be kot pou gagn kas?  
LALANG KABRI : Bann Shek.  
SITWAYEN 1 : Che k labank?  
LALANG KABRI : Pa chek. Shek . Shek Bilinbi, Shek Jilebi, Shek Konfeti, Shek Karabi. Zot pe amenn dolar par 
valiz.  
66 
 SITWAYEN 2 : Koumsa!  
SITWAYEN 3 : Vremem bann Shek la pou konstrir enn douzenn sitadel otour nou lavil pou protez nou kont 
bann anva iser? 
LALANG KABRI : Kot to'nn gagn sa ni ouz la. Top sikret sa!  
SITWAYEN 3 : Vremem dan sak sitadel pou ena arkad, kazino, lotel siperlix?  
LALANG KABRI : Shuuut! Fale pa koze. Dir ou bel nisa!  
SITWAYEN 1 : Be nou ki nou pou gagne dan tousa?  
LALANG KABRI : Ki to po u gagne? Reflesi enpe matlo. To fam, to ser, to tifi zot tou pou gagn bon. ... Twa to 
nek manz pistas, get sinema.  
SITWAYEN 3 : Met ar zot Lalang Kabri. Kan mo koz ar zot, zot dir mwa aret rakont zistwar.  
LALANG KABRI : Pa kapav fer bourik manz lazle. Revoli sion informatik, robotik, kousti k. Vire mam! Masinn 
travay, dimoun zwir. Samem nouvo dime.  
Anmemtan Vie Profeser ek Zenn Profeser ar zot etidian pe pase.  
LALANG KABRI : Bonzour misie Sofok. Misie Lardwaz vinn explik sa bann zans la kimanier zot destinasion pe 
sanze.  
SITWAYEN 3 : Misie Peda n Gopia, mo garson kimanier li pe fer?  
LALANG KABRI : Pa pe kapav ouver lizie tang. Mo kwar bizen enpe tourdivwar.  
PEDAN GOPIA : Si misie lemer ole kourdiswar dir li mo dispoze donn li tou mo letan lib.  
LARDWAZ SOFOK : Mo zenn koleg kone ki neseser. Dimann li . 
SITWAYEN 3 : Misie Pedan Gopia, pa bliye sa ti boulo pou mo garson la.  
PEDAN GOPIA : Bizen ‘size up the situation ’, konpran le processus historique.  
LALANG KABRI : Tande! Z ii sitiesionn iz veri prosesik. Kouma misie Grosiro a bitue dur ...  
PEDAN GOPIA : Lalan g Kabri, komie fwa bizen dir twa pa enteronp enn entelektiel ki pe sey panse ... Sel 
solision: tabula rasa.  
SITWAYEN 3 : Foul dakor. Mo garson 'si. Twa ki to panse? E twa!  
SITWAYEN 1 ek 2 : Mwa!  
LALANG KABRI : Pran zot non. Pa nou bann sa. Sirman zot mars ar bannla.  
LARDWAZ SOFOK : Nou bann, bannla? Kisasa sa?  
PEDAN GOPIA : Marx ti dir ena de klas. Ena nou bann. Ena bannla.  
LARDWAZ SOFOK : Ki sa simagre la?   
PEDAN GOPIA : Nou protez nou bann, nou pini bannla.  
LALANG KABRI : Pou bannl a peyna dime. Pou nou bann ena a predime.  
LARDWAZ SOFOK : Be zordi... Yer.. .? 
LALANG KABRI : Dapre filografi nou lemer tousa bizen zet dan desbinn.  
LARDWAZ SOFOK : Mo tro vie pou konpran zot. Salam. ( Li sorti.)  
PEDAN GOPIA : Li pa'le konpran. So zafer ar li.  
AK 1 SENN 3  
Dan lakaz Lardwaz Sofo k. So madam ek so garson pe koze. Madam la pe koup legim e so garson pe repar 
enn taiprayter.  
MADAM SOFOK : To papa pa'nkor retourne ... Midi to kapav amenn enn bol pou mwa?  
MIDI : Mama, avan to asize pou koup to legim to pa k apav pran tou seki to bizen? Ki to ti pou dir si sak -fwa-
sak-fwa mo deranz twa pou enn tournavis, enn pens, enn bout sifon?  
MADAM SOFOK : To pir ki to papa. Zot toulede anmani. Amenn sa bol la, beta. Mo leren fermal si tanzantan 
mo bizen lev -leve. ( Midi al sers enn bol. ) Depi en ntan to papa paret tris. Aswar li azite dan so somey.  
MIDI : To kone sak fwa li ekrir enn liv li parey. Tank li pa'nn ponn so dizef li pa trankil. Tousa letan la to 
pa'nkor konn so manier? La, li pou viv zis pou so liv.  
MADAM SOFOK : Pa kone ... Lontan ler l i ti pe travay lor enn liv, li ti pli rilax. Depi enn tan li pa rilax ditou. 
Vadire sa liv la li enn defi, enn fason dir non. Li refiz koz lor seki li pe ekrir. Li pa dimann mwa ki mo panse ... 
To pou manz ar nou aswar?  
MIDI : Ki to pe  kwi?  
MADAM SOFOK : Far ata, toufe legim, rougay pwason sale.  
MIDI : Mo kapav envit Ortansia? Li kontan manz farata.  
67 
 MADAM SOFOK : Pou donn li pwason sale? To pa ti kapav dir mwa pli boner? Mo ti va prepar enn kari 
laviann.  
MIDI : Samem plus meyeur. Ortansia ko ntan manze tipik.  
MADA M SOFOK : To kone Ortansia so papa ek mwa nou ti lekol ansam?   
MIDI : Wi li'nn dir mwa.  
MADAM SOFOK : To kone kouma nou ti apel li? Ti -lipie -gro-latet. Kan li ti zwe foutborl, ala li ti komik la! Ti 
enn katar dan klas. Kisannla ti pou di r ki enn zour...  
MIDI : Madam Sofok, mo kone to ti so pies.  
MADAM SOFOK : Midi to trouv mwa ar Ti -lipie -gro-latet? Mwa mens, long. Li... ti lipie, gro latet. Enn koup 
mari komik!   
MIDI : Ar so ti -lipie li'nn fer enn long sime. Enn gran arsitek. Repitasion mon dial. Tandi ki to mari , li zis enn 
senp profeser.  
MADAM SOFOK : Senp profeser! To kone komie...  
MIDI : ... gro latet li'nn forme. ( Zot toulede riye ) 
MADAM SOFOK : Depi li'nn parti, premie fwa li retourne ... retourn kot so lonbri ti antere.  
MIDI : Ma, pa kwar li finn vinn rod so ra sinn.  
MADAM SOFOK : Be kifer...?  
MIDI : To pa kone? Limem ki ansarz tou bann program konstri xion. Li ek so madam. So madam enn exper 
dan planing.  
MADAM SOFOK : Ortansia?  
MIDI : Ki zafer?  
MADAM SOFOK : Ki li fer?  
MIDI : Pa gran soz. Li finn fer de -zan lekol Bozar ; apre li'nn fer mannken pandan enn ti lepok. Aster li pe swiv 
kour dan Lekol Teat. Li paret pa tro kone ki li anvi.  
MADAM SOFOK : Parey kouma twa. Nek anvol parsi -parla. Kouma papyon.  
MIDI : Kouma mous -dimiel plito. Mo tir nektar dan t ou zoli fler.  
MADAM SO FOK: Ki laz li ena?  
MIDI : Mo pa'nn dimann li.  
MADAM SOFOK : Midi, amenn lafarinn la. Li dan lakwizinn.  
MIDI : Ma, to kone to rann.  (Li sorti .) ( Andeor lasenn ) Kot li ete?  
MADAM SOFOK : Dan gro de xi aliminiom... Midi!  
MIDI : (Andeor lasen n) Wi.  
MADAM SOFOK : Ortansia ek twa, serye?  
MIDI : ( Rantre ar de xi ) Mari badinaz.  
MADAM SOFOK : Kan to pou vinn serye?  
MIDI : Kouma de zenn zwenn to tann lamizik morlon, laklos legliz.  
MADAM SOFOK : Ki ena apart sa?  
MIDI : Ena lavantir, lamour lib. To lemonn finn fini tou s lorizon. Nouvo gramaten pou leve.  
MADAM SOFOK : Antretan pou ena enn long peryod marenwar.  
MIDI : Non do Ma, toultan nou per sanzman me sanzman inevitab.  
MADAM SOFOK : Ena sanzman ek sanzman.  
MIDI : (Get so mama petri lafarinn ar so lame ) Ma, ki fer to pa ser vi to robo. To pe fatig twa pou nanye.  
MADAM SOFOK : Li pa gagn mem gou.  
MIDI : Mank vitaminn zong.  
MADAM SOFOK : To kwar mo malang!  
MIDI : Non pa sa. Kan to vinn vie, tro feb pou fer sa, lerla ki pou arive?  
MADAM SOFOK : To fam va kwi.  
MIDI : Si li  pa kone?  
MAD AM SOFOK : Pa va manze ... E Midi, kifer to pa aprann kwi twa?  
MIDI : Me bravo! To trouve, kan to anvi to a xepte sanzman. Tape sa, garson kwi farata; tifi repar taiprayter.  
MADAM SOFOK : ... Kifer to papa anretar?  
MIDI : Kikfwa li'nn al kot so pie s. 
MADAM SOFO K: To kwar vakabon kouma twa sa?  
68 
 MIDI : Li tro vie?  
MADAM SOFOK : Mo poz twa kestion lor to lavi prive mwa?  
MIDI : Baprrebap! Bonnfam sap!  
MADAM SOFOK : To finn dir to pies vinn dine?  
MIDI : Taler mo dir li ... Eh! Li ti kapav to tifi.  
MADAM SOFOK : Foutlekan al e! Revini ler manze.  
MIDI : Finn ler pou bayant sa taiprayter la. Kifer papa pa pran enn P.C?  
MADAM SOFOK : To papa? Li tro kontan so bann vieyri. So vie taiprayter, so vie palto, so vie bisiklet, so...  
MIDI:  So vie bonnfam!  
MADAM SOFOK : Samem!  
MIDI : Enn dro l pistole sa. Parfwa li bien avangard, parfwa li bien konservater. Depi enpe letan andire li per.  
MADAM SOFOK : Li per bann fouka kouma twa. Zot kouma enn kamion san fren dan ladesant. Zot rasinn 
andeor later. Tansion koutvan. ( Kikenn finn sone ) Get enn kou  kisannla sa.  
MIDI : Wi Madam. A vos ordres , Madame.  (Li sorti. ...Li retourne ar enn lanvlop .) Enn telegram pou papa. To 
ouver? Ousa mo ouver?  
MADAM SOFOK : Li pa kontan kan ouver so let.  
MIDI : Pa enn let sa. Enn telegram. Sirman enn zafer irza n. (Li ouver lanvlop la)  
MADAM SOFOK : Move nouvel?  
MIDI : Misie Mohennjo Korbizie.  
MADAM SOFOK : Ti-lipie -gro-latet? Ki li'le?  
MIDI : Li'le zwenn papa.  
MADAM SOFOK : To papa? Drol!  
MIDI : Drol! Kifer?   
MADAM SOFOK : Nanye.  
MIDI : Mama, to pe rod kasiet ki xoz. 
MAD AM SOFO K: Pa enportan. Ki ton telegram la?  
MIDI : Ton plat kouma tou telegram ... Madam Sofok, ou pe kasiet mwa ki xoz. 
MADAM SOFOK : To papa finn ekrir li enn let bien dir.  
MIDI : (Sourir ) Ki li'nn dir li?  
MADAM SOFOK : Pa vinn polie nou lavil ar zot bann lide  fos. 
MIDI: (Enn gran riye ) Li'nn dir li sa? Bravo Papa. Enn sel erer. Misie Korbizie dakor ar bann lide Papa. Li ti 
bien enpresione par so dernie liv. Samem apel defons enn laport ouver. Papa bizen donn zot enn koudme.  
MADAM SOFOK : Li peyna enn sou konfia ns ar b annla.  
MIDI : Bannla?  
MADAM SOFOK : Bann Grosiro.  
MIDI : Bizen rant ar li pou anpes li fer nou lavil vinn enn makacha.  (Tann enn tapaz deor ) 
MADAM SOFOK : Balans pe grense. Kisannla pe mont lor la salerla? Midi al get enn kou. ( Midi al get par 
lafnet ) 
MIDI: Papa sa, Ma!  
MADAM SOFOK : To papa? Ki li gagne? ... Met sa dan lakwizinn. ( Li sorti )  
AK 1 SENN 4  
Lakaz Mohennjo Korbizie. Madam Korbizie rantre.  
MADAM KORBIZIE :( Axan Angle ) Jo! Jo! To la? ( Li poz so sak lor enn sofa, pran enn pake let, get enn par 
enn. Li tann enn tapaz .) Jo! Twa sa? ( Li sorti ... retourne atout vites, galoup ver telefonn. Pedan Gopia ras 
telefonn ar li. ) 
PEDAN GOPIA : I mean no harm madam.  
MADAM KORBIZIE : Ki ou pe fer dan mo lakaz? Deor, sinon mo apel lapolis.  
PEDAN GOPIA : Pa perdi o u letan  madam. Mo finn vinn get Mohennjo pou warning li ki ena enn gran danze 
lor so sime ... Laport ti ouver, mo'nn rantre. ... Mo finn vini pou ede.  
MADAM KORBIZIE : Ou ena enn drol fason ede. Ou kone kouma ou finn fer mwa per?  
PEDAN GOPIA : That was not m y intention.  
MADAM KORBIZIE : Ki ou bizen?  
69 
 PEDAN GOPIA : Mwa? Nanye ... Kot Mohennjo?  
MADAM KORBIZIE : Misie Korbizie pre pou vini.  
PEDAN GOPIA : Bon mo va atann li. ( Li al asiz lor enn sofa.  ) 
MADAM KORBIZIE : Li kapav tarde. Donn mwa ou ladres ek ou nimero te lefonn. Mo va dir li pran kontak ar 
ou. 
PEDAN GOPIA : Pa neseser! Mo ena letan. Zame mo prese. Mo kapav atann. ... En bonne compagnie on ne 
s'ennuit pas.  
MADAM KORBIZIE : Pardon!  
PEDAN GOPIA : Oh sorry! You don't understand French. I could help you if you wan ted French without 
tears.  
MADAM KORBIZIE : Non mersi. Deza ar de lang mo anbrouye.   
PEDAN GOPIA : Don't tell me.  
MADAM KORBIZIE : Mo kwar ou pou fatige atann mo mari. Ou sir ou pa anvi kit ou ladres ek ou telefonn?  
PEDAN GOPIA : I'm in such good company. Don't  mind me. ... I won't mind a drink.  
MADAM KORBIZIE : Dilo ousa...  
PEDAN GOPIA : Whisky! A double on the rocks ... and some soda.  
MADAM KORBIZIE : Sori! Mo pa ena wiski.  
PEDAN GOPIA : Gin will do ... with plenty of tonic water.  
MADAM KORBIZIE : Mo pa servi lalko l. 
PEDAN GOPIA : Les mo intoxicate mo servo ar ou bote.  
MADAM KORBIZIE : Gete misie...  
PEDAN GOPIA : Pedan. Pepe pour les intimes.  
MADAM KORBIZIE : Hen!  
PEDAN GOPIA : Pedan Gopia. My name is Pedan Gopia.  
MADAM KORBIZIE : Misie Pedan Gopia, ou finn rant dan mo la kaz kouma enn voler, ou pe asiz la e ou pe 
anpes mwa okip mo lokipasion. Rann mwa enn servis ale. Mo bien okipe. Mo pe dimann ou sa bien 
zantiman.  
PEDAN GOPIA : Ortansia la?  
MADAM KORBIZIE : Ou konn Ortansia?  
PEDAN GOPIA : Bien sir mo konn Ortansia. Enn verit ab fler dan zardin Galileo Gonaz. Kisannla pa konn 
Ortansia? Me mo pa finn vinn la pou koz lor bote Ortansia. ... Mo finn vinn warning ou mari ki ena bann tret 
ki pe rod masakre so plan. ... Bon, si ou pa'le mo led, mo ale. Mo pa kapav obliz ou ekout mwa . ... Salam.  
MADAM KORBIZIE : Kisannla pe rod blok travay mo mari?  
PEDAN GOPIA : Now you're talking! ... Servi mwa enn drink pou stimulate mo servo. Mo bizen benedi xion 
Bacchus pou antreprann mo gran mision.  
MADAM KORBIZIE : Ki mision?  
PEDAN GOPIA : Pou debaras bann nwizans ki pe blok sime progre.  
MADAM KORBIZIE : I am all ears.  
PEDAN GOPIA : A drink first.  
MADAM KORBIZIE : What will you have? Whisky, gin, vodka, porto, sherry?  
PEDAN GOPIA : Nou koumans ar wiski. Pli tar nou gout lezot.  
MADAM KORBIZIE : Koz touzour pa ndan ki mo prepar ou drink.  
PEDAN GOPIA : Mo konn tou lor plan ki nou lemer finn donn ou mari. ... Me selman bann dimoun aryere pe 
rod bar larout progre. Sa bannla finn enfiltre partou ... Partou zot pe manz krann, destabiliz bann plan, sem 
konfizion .... Z ot itiliz tou mwayen ... lamitie, lamour, palab, rimer, foste, kouba, kout kouto dan ledo 
etketeri -etketera. Zot kone zot pa kapav enflians nou lemer, alors zot pe rod enflians bann sibaltern.  
MADAM KORBIZIE : Ki sibaltern?   
PEDAN GOPIA : Ou mari par egzanp.  
MADAM KORBIZIE : Mo mari enn sibaltern? Ou kone ki ou pe dir?  
PEDAN GOPIA : No offence meant. Ou mari enn senp ekzekitan...   
MADAM KORBIZIE : Dizon! Lerla?  
PEDAN GOPIA : Ena enn ki deklar gran peto. Li pe rod bril Ortansia ar soley midi.  
MADAM KORBIZIE : Ortan sia? 
70 
 PEDAN GOPIA : (Li pran ver dan lame madam la ) Vinn asiz kot mwa, mo explik ou. ... Aah!  ... Very good 
whisky. ... Bannla pe rod minn lespri ou tifi pou li minn ou lespri, pou ou al minn lespri ou mari ki finalman 
pou minn proze modernizasion .... Very simple logic!   
MADAM KORBIZIE : Kisannla?  
PEDAN GOPIA : Bannla. Bann pa nou bann.  
MADAM KORBIZIE : Par egzanp?  
PEDAN GOPIA : Midi Sofok! Finn avoy li pou bril nou Ortansia. Sans mo la. Pou protez li.  
MADAM KORBIZIE : Ortansia pa bizen ou pou protez li.  
PEDAN GO PIA: Mo bizen protez li. Li nou bann.  
MADAM KORBIZIE : Explik mwa. Mo tro bet. Mo pa pe konpran.  
PEDAN GOPIA : Senp! Lardwaz Sofok ena enn plan diabolik. Li bizen detrir Grosiro. Pou detrir Grosiro li 
bizen detrir Mohennjo, pou detrir Mohennjo li bizen detri r Ortansia, pou detrir Ortansia li finn avoy 
soumaren Midi dan zardin fler ... Very cunning!  
MADAM KORBIZIE : Lardwaz Sofok li enn dimoun drwat.  
PEDAN GOPIA : Oh catastrophe! Le mal est fait! I must inform my boss. (Li leve pou ale. ) 
MADAM KORBIZIE : Cho mbo! Dousma! ... Who is your boss?  
PEDAN GOPIA : My secret! ... Dir ou mari pran kontak ar mwa. Mo espere li pa'nn fini kontamine net.  
MADAM KORBIZIE : Atann enpe ... Li pa pou tarde. ... Pran enn tipti ... One for the road.  
PEDAN GOPIA : If you insist. ... A  quic k one.  
MADAM KORBIZIE : (Li servi li enn " de -dan-enn". ) Ki mo bizen dir mo mari?  
PEDAN GOPIA : Ou mari? Dir li ... Samem seki mo'nn dir ou la. ... Pa per! Mwa mo la pou protez ou.  
MADAM KORBIZIE : Mo tann enn loto. Sirman mo mari sa. ... Atann mwa lamem  ... Enn timama mo vini.  
(Madam Korbizie sorti. Pedan Gopia devid so ver kouma enn voras, replen so ver lor vites, larg so lekor lor 
sofa. Bien vit li koumans ronfle.)  
AK 1 SENN 5  
Dan lasam Etidiant 1(Mervey)  
TENBAL  (Etidian 1) : Met enpe tapaz mizikal.  
MER VEY: Bliye. Kot bann lezot? Mem dimoun toultan anretar.  
TENBAL : Ale Mervey, met enn C.D.  
SAM (Etidian 4) : Ferm to bwat koze do ta. ... Reflesi ki lak bizen met ar Gopia.  
TENBAL : To'le mo fer koko travay? Donn lamizik. Music is the food of the mind.  
SAM : Me rvey,  met enn dis sinon li pa pou aret manz nou krann.  
MERVEY : Mo laparey anpann. Sori Tenbal.  
SAM : Soy lor twa Tenbal. ... Mervey, to'nn gagn kik lide?  
MERVEY : Mo pa tro sir,  Sam ... Nou kone Gopia enn mari vantar ki mari kontan flatri.  
TENBAL : Li fer kwa r ki Grosiro pran konsey ar li.  
SAM : Lorla li mari anbisie .... Kisannla dan group konn imit lekritir?  
TENBAL : Mwa.  
SAM : Twa? Pa vre?  
MERVEY : Vre sa Sam. Li'nn deza fer enn ti louvraz pou mwa. ... Ki to plan?  
SAM : Si koumadir nou ... Non, tro difisil.  
MERVEY : Ki to problem?  
SAM : Nou bizen gagn lekritir Grosiro, plis lekritir Madam Grosiro.  
TENBAL : Madam Grosiro konn ekrir?  
MERVEY : Wi do ta! Li zwe rol pinokio me li pa enn pinokio. Toultan mo mama dir sa. ( Pingo rantre .) Kifer to 
anretar Pingo?  
PINGO : Akoz Tenbal . 
TENBAL : Mwa? Kifer?  
PINGO : To pa'nn dir mwa atann twa kot lagar?  
TENBAL : Get sa bez la, mo'nn bliye. Sori matlo.  
MERVEY : Ale, koze Sam.  
SAM : Nou ekrir de let. Nou fos signatir. Nou fer li kwar ki Grosiro bizen so lalimier, ki Madam Grosiro bizen  
71 
 so saler . 
TENBAL : Serye! Sam, to merit enn dekorasion.  
MERVEY : Chombo! Nou get enn kou bann problem pratik. Mo itiliz mo sarm ar enn ti lom ki mo kone, mo 
gagn papie -an-tet ek lanvlop minispalite. Signatir Grosiro, sa fasil gagne. Problem se signatir mada m la.  
PINGO: Sa pa enn problem. Fasil! Mo kouzinn travay kot madam la.  
SAM : Fale pa li gagn lamerdman akoz nou.  
PINGO : Pa traka pecho!  
SAM : Tenbal, si donn twa tou materyo to kapav dres papie la?  
TENBAL : Kan Rambo la ki to per?  
AK 1 SENN 6  
Kot bann Sofok  
MIDI: To'l e ankor enn farata Ortansia?  
ORTANSIA : Non mersi. Ou manze bien bon Madam Sofok.  
MIDI : Aret gonfle Ma!  
MADAM SOFOK : Lardwaz, to pa fen? To finn kit tou to manze.  
LARDWAZ SOFOK : (Silans .) 
MIDI : Pa, ki to'nn desid pou fer?  
LARDWAZ SOFOK : Pa kone.  
MIDI: Twa k i toultan pran desizion vit -vit, drol to pe tike.  
MADAM SOFOK : To'le mo fer enn tas dite pou twa?  
LARDWAZ SOFOK : Non gate, pa deranz twa. Mo pa swaf.  
MADAM SOFOK : Ortansia, to'le enn trans zanana?  
ORTANSIA : Donn mwa enn trans mang plito.  
LARDWAZ S OFOK : Bon ! Zot eskiz mwa. Mo ena enpe travay prese. Ortansia, bonswar.  
MADAM SOFOK : Lardwaz, atann omwen ki tou dimoun finn fini manze.  
ORTANSIA : Non Misie Sofok, pa deranz ou akoz mwa. Mo konpran. Mo papa 'si koumsa. ... Madam Sofok 
ou bizen explik mwa ki manier fe r farata.  
MADAM SOFOK : Prosenn fwa mo kwi farata, mo fer ou kone. Ou vini, mo montre ou.  
MIDI : Mama pa kwar dan teori. Li kwar zis dan pratik. ... 'Pa, mo kwar to bizen a xepte. Peyna nanye demal 
dan zwenn. Zwenn. Diskite. Mo sir zot pou tom dakor.  
ORTANSIA : (Ar Midi ) Ki pe fatig to papa?  
MIDI : (Ar Ortansia ) Taler mo dir twa.  
MADAM SOFOK : Ortansia, dite, kafe?  
MIDI : He nou pou anretar! Salam, 'Ma. 'Bay, 'Pa. Fer vit Ortansia.  
ORTANSIA : Orevwar Misie Sofok, orevwar Madam Sofok.  
MADAM SOFOK : Salam bann zanfan.  Amiz zot bien.  
LARDWAZ SOFOK : Orevwar.  
ORTANSIA : Non, pa leve Madam. Pa deranze. ( Ortansia ek Midi sorti. ) 
MADAM SOFOK : Enn zoli tifi ...Ti'a bon ...  
LARDWAZ SOFOK : Pa rekoumanse ... Sak fwa Midi vinn isi ar enn tifi to tann laklos legli z sone.  
MADAM SOFO K: To parey kouma to garson. ... Lardwaz? To ena problem?  
LARDWAZ SOFOK : Non, pa vreman. Kifer?  
MADAM SOFOK : Koumadir ki xoz pe fatig twa.  
LARDWAZ SOFOK : Tro boukou gonaz partou. Nou, koumadir ... nou pe ranz enn gran sato lor bor enn 
pres ipis ki pe grene. Nou tou nou'nn fou net.  
MADAM SOFOK : Kifer to pa al diskit tousa ar Mohennjo?  
LARDWAZ SOFOK : Nou pe flote dan enn tourbiyon oralanti. Tou pe dekale, bann zwen pe dekole. Kan 
mouvman la arete, nou tou pou tom plat. Anbision pe gonfle kouma  abse.  
MADAM SOFOK : To bwar enpe latizann? Mo pe fer pou mwa.  
LARDWAZ SOFOK : San reflesi dimoun pe rant dan ti -kazot. "Nou bann", " Bannla"! Kot nou pe ale? Pa pli tar 
ki yer mo finn dekouver enn frod. Kikenn finn reysi rant dan fayl lekzamen. Li finn sanz  bann pwen. Sans m o 
ti gard orizinal.  
72 
 MADAM SOFOK : Bann zenn sa! To pa ti zwe trik ar to profeser twa?  
LARDWAZ SOFOK : Frod li pa enn jok. ... Si to pe fer yapana, donn mwa enpe. ( Kouran koupe ) ... Zot nek 
konn ogmant pri. Me servis zame ameliore. Ala rezil ta nek met "nou ba nn" partou. Galimatcha ek grosierte 
partou. Grosiro, limem kanbar sa laliann konfizion la.  
MADAM SOFOK : Lardwaz, moutouk politik pe rekoumans minn twa.  
LARDWAZ SOFOK : ... Latizann la pou gagne pa pou gagne?  
MADAM SOFOK : Atann kouran.  
AK 1  SENN 7  
Dan koulwa r minispalite. Lalang Kabri ek lezot.  
KONSEYE 1 : To paret bien prese, Lalang Kabri?  
LALANG KABRI : Veri prese! Bien bizen zwenn Misie Grosiro.  
KONSEYE 2:  Li'nn donn enstri xion pa deranz li.  
LALANG KABRI:  Al dir li Lalang Kabri bizen koz ar  li. 
KONSEYE 2 : Al dir li tomem. To fer koumadir to pa konn li. Si kikenn deranz li li pou manga, grense, kime, 
rod koup sipa ki'ete .... Non matlo! Si to'le lamerdman al grat ledo maler tomem.  
KONSEYE 1 : Dir mwa ki to'le. Mo vey tonbaz. Ler li dan bon mou d mo dir li.  
LALAN G KABRI : Impossible. Mo mesaz li zis pou so zorey. Top -sikret. Sekre -deta. Pa kapav pas par okenn 
ensandier.  
KONSEYE 2 : Ensandier? An! To'le dir entermedier.  
LALANG KABRI : To pa kone ensandier ek entermedier sont sinagog.  
Enn gran tapaz. Konseye 1 galoupe sorti.  
KONSEYE 2 : Ayo Bondie, ki maler? Tapaz la sorti dan biro lemer. ... Mo sir bannla finn rod touy li. Sa fam la 
sa, mo sir. Veritab Mata Hari!  
LALANG KABRI : Olie dibout la kouma enn pagla, nou'al gete.  
KONSEYE 2 : Pa bouze. Tansion pr oblem la pli grav.  (Konseye 1 retourne. Li ris Konseye 2 enn kote, koz dan 
so zorey. ) 
LALANG KABRI : Ki pe arive? Zafer sal? Koze foutou!  
KONSEYE 2 : Pa kapav. Tro grav! Pli grav ki grav.  
LALANG KABRI : Ki zafer?   
KONSEYE 1 : Pa kapav koze!... Top -sikret!... S ekre -deta!...   
LALANG KABRI : Dir mwa. Pa fer bezer!  
KONSEYE 1 : (Ar Konseye 2 ) To kwar nou kapav dir li?  
KONSEYE 2 : (Ar Konseye 1 ) Tansion maler ... Pa pran risk!  
LALANG KABRI : Pa les mwa lor labrez. Dir mwa tou ... lerla mo dir zot tou.  
KONSEYE 1 : (Ar Konseye 2 ) Si nou dir li? 
KONSEYE 2 : To fou twa!  
LALANG KABRI : Mwa mo dir zot tou. ... Gran Prens Galimati dispoze donn nou tou pitay neseser pou 
devlopman Galileo Gonaz pourvi nou fou bann Bilinbi, Karabi, Santipi deor. Gete zotmem. Li finn fini donn 
mwa enn mont desibel kado.  Pou ena gro -gro kado pou tou dimoun. Fer so labous dou, li fer nou labous 
dou.   
KONSEYE 2 : Komie dimoun okouran?  
LALANG KABRI : Ena zot, ena mwa, ena nou, ena li ... Samem tou!  
KONSEYE 2:  Samem tou, tou, tou.  
LALANG KABRI : Be ena... P edan Gopia, so konseye  prensipal. Samem tou.  
KONSEYE 1 : Kisannla sa?  
LALANG KABRI : Ti ne le konn pa? Zats grave! ... Li enn gran profeser, enn gran demagog.  
Trwa dimoun rantre ar enn water -bed.  
DIMOUN 1 : Pas par la.  
DIMOUN 2 : Li lour sa komeraz la.  
DIMOUN 3: To pa kone ki ete e nn water -bed? Se enn matla ranpli ar dilo. Kan to roul ladan li pran form to 
lekor. Mari bon pou zimnastik lor lili. To'le nou seye?  
DIMOUN 1 : Sort la ale do ta! To kwar mo Gaegae mwa?... Eskiz mwa, ou kapav dir nou kot biro lemer ete ? 
73 
 KONSEYE 1 : Pas par l a. Ena enn long koulwar. Dernie laport agos.  
LALANG KABRI : Kisannla finn dimann zot amenn sa?  
DIMOUN 1 : Misie Lemer limem. So divan pa ase gran pou kas enn bon poz. Kapav tonbe!  
KONSEYE 1 : Ki zot pe atann? Donn enn koudme sarye water -bed la. Ale hop! Nou s ant anker!  
(Enn parodi "La Marseillaise" ) 
Allons enfants de Grosiro,  
Portons ensemble notre cher fardeau;  
Le water -bed nisa est gonfle.  
Extases pour Grosiro,  
Orgasmes pour Grosiro.  
Portons, portons le water -bed,  
Source supreme de joui ssance.  
AK 2 SENN 1  
Dan lakaz Grosiro.  
SANSITIV : (Ar so servant, Fidelia ) Degaz twa, Fidelia. Misie pe desann... To konn bien. Si so nasta anretar, li 
araze. To'nn okip tou?  
FIDELIA : Madam Sansitiv, get enn kou oumem. Ena jous, otmil, kornflex, dipin, dibe r, fromaz, jam, sosis,  
bekonn, dizef ... Ou kwar ase?  
SANSITIV : Fale pa gat so lazourne. To kone kouma li ete.  
(Grosiro rantre. Li enn boug anviron 50 -an, gro, gra. Li'nn met sort kaki, singlet, savat leponz. Li pe fim enn 
gro sigar.)  
GROSIRO : Mo manze fin n pare? Mo fen foutou!  Ki ena pou manze?  
SANSITIV : Zi, otmil, dipin, bekonn, sosis...  
GROSIRO : Toulezour mem zafer foutou. Sansitiv, to mank limazinasion.  
SANSITIV : Wi papi.  
GROSIRO : To kone enn zom pa kapav manz mem manze toulezour. Bizen varyete.  
SANSITI V: Wi papi.  
GROSIRO : Toulegramaten mo bizen enn ti extra, tande.  
SANSITIV : Wi papi.  
GROSIRO : Bon aster fou mwa lape. Les mo manze anpe. Pa deranz mwa. ( Sansitiv sorti .) 
FIDELIA : Misie, ou'le mo vers ou dite?  
GROSIRO : Twa, yer -swar kot to ti ete? Mo pa ti d ir twa vinn zwenn mwa dan mo biro?  
FIDELIA : Pa koz for, Madam kapav tande. Ou pou fer mwa perdi mo plas.  
GROSIRO : To plas dan mo lebra. Si li fer so senn, li ki pou perdi so plas .... Vini! Les mo gout to dimiel.  
FIDELIA : Ayo mo gro matou! Mo kwar li soupsonn ki xoz. Yer -swar li  ti kit so lalimier alime ek so laport 
ouver.  
GROSIRO : Sa ki enn fay fam sa! Li nek ser mo kwen toultan... Bizen trouv enn solision.  
FIDELIA : Kifer ou pa divorse?  
GROSIRO : Mo bizen swagn mo zimaz piblik. Lot kote, mo boper ena bo ukou kas. Kan sa vie koson la mor, 
mo fam pou erit tou so dibien. Lerla mo amenn so lavi dir, fer li sove ... Lerla mo donn twa tou. Ki to bizen 
plis ki sa?  
FIDELIA : Sekirite pou mo vie zour.  
GROSIRO : Ki sekirite? Momem to sekirite.  
FIDELIA : Wi mo gro siro , mo gro ladou. Me mo prefe r tou lor papie, kare -kare.  
GROSIRO : Kan to koz koumsa to fer mwa anvi soley kouse, pa lev ditou. ... Ah Fidelia!  
FIDELIA : Manze avan ou manze fre.  
GROSIRO : Tomem mo manze. To pe fer mwa vinn kanibal.  
FIDELIA : Mo gro toutou! Ou p e anpes mwa fer mo louvraz.  
GROSIRO : Fer louvraz la ar mwa!  
FIDELIA : Al dan ou biro. Mo va fer sanblan mo pe vinn netway ou biro...  
GROSIRO : Lerla nou netway karo! ( Grosiro sorti. ) 
FIDELIA : Enn mons sa boug la. So lapeti peyna limit. Fouf! ( Kikenn tap lapo rt) Kisannla pe vinn amerd 
74 
 dimoun salerla? Zot met lake gramaten -tanto pou donn li kado, pou rod so faver. ( Kikenn tap laport pli for .) 
Atann! Mo vini la! Pa neseser defons laport la. ... Ala zot prese la pou rant dan lanfer. ( Li sorti, retourne ar 
Pedan G opia)  
PEDAN GOPIA : Madam Gr osiro?  
FIDELIA : Wi, ki ena?  
PEDAN GOPIA : Misie Grosiro finn dir mwa vinn get li.  
FIDELIA : Ou finn vinn lame vid?  
PEDAN GOPIA : Non, mo ena sa let la.  
FIDELIA : Anbon ou travay fakter.  
PEDAN GOPIA : Fakter? Mwa? Je suis un profeseur.  Misie lemer, Alfons Grosir o, finn ekrir mwa pou dir mwa 
li bien bizen mwa.  
FIDELIA : Mo gete ... Pappao! ... Mamma! ... Fouttou! ... Baprrebap! Misie, ou sime kler.  
PEDAN GOPIA : N'est -ce-pas!  
FIDELIA : Bon mo al apel li.  
PEDAN GOPIA : Atann! Ou ou konn li bi en. Dir mwa kimanier mo biz en pran li?  
FIDELIA : Pran li? Sa lapeti la 'si li ena?  
PEDAN GOPIA : Mo per tansion mo depler li.  
FIDELIA : Ar ou lentelizans, mo sir ou pou krak so lalinn.  
PEDAN GOPIA : N'est -ce-pas!  
FIDELIA : Mo al apel li.  (Li sorti .) 
PEDAN GOPIA : (Fer letour pou admir lak az la. ) Kan mo pou gagn enn lakaz koumsa? Zoli meb, karpet, enn 
bar ranpli... Mo rev! E so fam enn mari bougres! Je pars a la conquete du monde. ( Sansitiv rantre ) 
SANSITIV : Misie kone ou la?  
PEDAN GOPIA : Mo finn fer dir li. ... Ou pe rod ki xoz? 
SANSITIV : Wi, mo ver -kontak. Mo kwar li'nn tom isi.  
PEDAN GOPIA : Ou pa pou trouv li zame. Les mo rod li pou ou. ( Zot toulede mars katpat pe rod ver -kontak .) 
...Tae! Enn lot mari bougres!... So ser? So belser? Pa fer nanye. Dan mo kafe peyna triyaz! ( Fidelia rantre, s o 
seve sifone .) 
FIDELIA : Ki zot pe fer katpat anba? Misie Lemer pa kapav resevwar ou zordi. Li dir ou al pran enn randevou 
toutswit pou zwenn li dan minispalite. Toutswit li'nn dir. ( Li sorti. ) 
PEDAN GOPIA : Wi Madam, toutswi t Madam, orevwar Madam. ( Ar Sans itiv.) Rod ou zafer oumem! Mo 
prese.  
AK 2 SENN 2  
Dan lari Galileo Gonaz.  
ORTANSIA : Kouma li apele? Mo bliye so non.  
MIDI : Pedan Gopia.  
ORTANSIA : Samem. Ler mami ek papi rantre zot trouv grannwar pe rousi lor divan, anba lame r net.  
MIDI : Ki li ti rodote lor  mwa?  
ORTANSIA : To papa finn avoy twa pou servi mwa pou detrir mo papa.  
MIDI : Explik mwa tou. Mo tro bet pou konpran lozik Gopia.  
ORTANSIA : Li zis pe sey pas siro ar Grosiro pou gagn so bout. Li pa kone ki mo papa ek to papa  pans parey.  
MIDI : To kone to pa pa finn avoy enn telegram pou dimann mo papa vinn zwenn li?  
ORTANSIA : Wi, to ti dir mwa.  
MIDI : Bonom finn desid pou al zwenn li.  
ORTANSIA : Enteresan. Mem zot toulede pans parey nek get ki kantite ti -detay pou anpes zot tom d akor.  
MIDI : Nou met enn paryaz. Li pou enn renion mari kourt parski pa pou ena okenn pwen dezakor.  
ORTANSIA : Dakor. Ki nou parye?  
MIDI : Enn repa dan nouvo restoran Sinwa.  
ORTANSIA : Serye!  
Bann etidian pase.  
MIDI : E bann zenes, pa al lekol zordi?  
TENBAL : Midi, to konn dernie sinema? ... O  pardon!  
75 
 MIDI : Ortansia, mo prezant twa Tenbal, Mervey ek Sam. ... Mo prezant zot Ortansia.  
SAM : Ortansia Korbizie?  
ORTANSIA : Wi.  
MIDI : Kouma to kone?  
SAM : Ou foto ti lor kouvertir enn revi lamod. ... Me ou pli zoli ki dan f oto. 
TENBAL : (Li sante)  Ze garde  ta foto sir mon ker.  
MIDI : Ki dernie sinema to ti pe koze?  
TENBAL : Kapav dir li, mo larme?  
SAM ek MERVEY : No problem!  
TENBAL : To konn Pedan Gopia?  
MIDI : Tou dimoun pe koz so koze. Koumsa li enportan?  
SAM : Samem so problem. Li kwar li mari enportan.  
TENBAL : Nou'nn dres enn plan pou may li dan lak.  
MIDI : Tansion derapaz! Pa bliye dernie fwa.  
SAM : Pa per twa! Li finn fini rant dan siro.  
MIDI : Ki siro?  
MERVEY : Dan gro siro.  
ORTANSIA : Mo pa konpran ki siro.  
SAM : Senp! Pedan Gopia persiade ki fam Grosiro amoure ar li.  
ORTANSIA : Pov boug!  
TENBAL : Si ou ti konn so kapasite fer ditor, ou pa ti pou dir sa. Bizen aret so lelan.  
MIDI : Pa fer fouka selman.  
MERVEY : Si mo per ki to la! ( Bann etidian sorti. ) 
ORTANSIA : Kifer zot pa konta n Gopia?  
MIDI : Tro fezer. Li tro bous kil zot.  
ORTANSIA : Li vie, li zenn?  
MIDI : Fizikman li zenn me so mantalite pli vie ki mwayenaz. Li vantar, entoleran, san prensip. Mari lagli! 
Lorla li kwar ki tou fam lor later amoure ar li.  
ORTANSIA : So latet pa bon. ... Midi, to konn sa de dimoun laba l a? 
MIDI : Wi, kifer?  
ORTANSIA : Yer zot ti pas lakaz. Zot ti koze lontan ar mo papa. Zot paret bien amerde ar sitiasion dan Galileo 
Gonaz.   
MIDI : Sa de la depi mo konn zot, zame zot satisfe ar nanye.  
ORTANSIA : Kouma zot a pele?   
MIDI : Seki kourt e sov la, li apel Mosad. Lotla li apel Zanfout.  
ORTANSIA : Zanfout paret koumadir li finn aval enn lapens. Get so figir kouma eg vouzot!  
MIDI : Misie Mosad, ki ler la?  
ZANFOUT : Dir to papa donn twa enn mont.  
MOSAD : Pa koz koumsa. To p a konn li, Zanfout? Garson Lardwaz sa . 
ZANFOUT : So papa lardwaz. Li ki li? Kreyon?  
MIDI : Lavi ki dir, Misie Mosad?  
MOSAD : Plis li sanze plis li parey.  Pa e xite pou nanye. Mwa Mosad ki dir sa. Ti kapav pli bon, ti kapav pli 
move.  
ZANFOUT : Pa gaspiy koze ar zot do ta! ( Mosad ek Zanfout sorti ) 
MIDI: Zot kouma simiz ek kalson. To rod sikann ar enn, to gagn lamerdman ar lot. Pa kwar zot bezer. Non. 
Zot bonker ... Zot de kontrer ki toultan ansam.  
ORTANSIA : Kouma pil ek fas.  
MIDI : To tro filozofik pou mwa.  
ORTANSI A: Mo mama ena rezon. Dimoun kwar ki lemonn li swa blan, swa nwar. Me anverite li plito gri. Gri 
fonse isi, gri pal la. Mosad ena rezon. Plis li sanze, plis li parey. Bann sanzman tro siperfisiel. Nou perdi tro 
letan lor detay. Zanfout 'si ena rezon.... Da n tousa se mo mama ki ena plis rezon.  
MIDI : To mama?  
ORTANSIA:  Mama trouv pli kler. To kone kifer? Parski li enn etranzer. Lizie etranze trouv seki lizie lokal pa 
76 
 trouve... Tou sa polemik lor modernizasion la li enn gaspiyaz. Mo papa ek to papa pe lager lo r detay.  
MIDI : Mo pa kwar to finn bie n konpran pozision mo papa. Li pa kont modernizasion. Li panse ki gonaz pe 
pran plas Galileo. Marday, trikmandaz, gous finn fini pran pouvwar.  
ORTANSIA : Donn mwa enn legzanp.  
MIDI : Ki legzanp?  
ORTANSIA : Pou prouv to pwe n.  
MIDI : To pa trouve otour twa?  
ORT ANSIA : Non!  
MIDI : Normal to pa pou trouve. To enn ...  
ORTANSIA : Etranzer!  
MIDI : Mo pa ti'le dir sa.  
ORTANSIA : Ki to ti'le dir?  
MIDI : Personn pa bon pou twa. To met nou tou dan mem pagne.   
ORTANSIA : Si to pou lev lavwa ar mwa, prefer nou aret koze.   
MIDI : We, mo tro kouyon pou twa.   
ORTANSIA : Mo'nn dir sa la? Kot to'nn al tir sa?  
MIDI : Nek get to manier.  
ORTANSIA : Ki manier, Midi?  
MIDI : To parey kouma bannla. Zot tou kwar bizen etranze vini pou fer devlopman marse.  Shek Bilinbi, 
Konfeti, Dilebi... Parey koum a bannla.  
ORTANSIA : Ki bannla?  
MIDI : Bann Grosiro, bann Gopia...  
ORTANSIA : Bannla! Nou bann! To 'si to'nn rant dan siro Grosiro?... Dapre twa tou seki sorti depi deor pa 
bon. Nenport ki komeraz bon pourvi li sort  dan Galileo Gonaz?  
MIDI : Wi....Non.... Mo p a'le dir sa. ... ( Li oblize riye .) ... Sori mo gate. Mo'nn fane. To ena rezon. Nou perdi 
letan lager lor detay. Pardon! ( Zot anbrase .)  
AK 2 SENN 3  
PEDAN GOPIA : (Abiye bien krent, pe lir enn let. ) " Mo seri lamour koko". Pa zis seri, pa zis lamour, pa zis 
koko. Seri lamour koko... " Depi ki mo lizie finn zwenn ou bote, mo lekzistans dan balans. Mo zalou divan ki 
kares ou seve, ler ki kares ou poumon, lenz ki kares ou lekor. A! Si omwen mo ti kapav vinn ou len z! Mo ti 
pou lor ou, ou ti pou andan mwa."... Que lle phrase! Sak fwa mo lir sa tou drese ar mwa.... " Komie letan 
nou pou res separe akoz lalwa, tradision, koutim ki amar mwa lor lili mo bouro.  Oumem mo sover. Vinn 
delivre mwa. Lakle lavil dan so lame me l akle mo leker, lakle mo lekor li dan ou lame.  
Dan kontan peyna kredi  
Mo lamour koko seri.  
Fer mo lavi giji -giji 
Lindi, Merkredi, Vandredi.  
S.G "   
S.G mo seri gate. To'nn ouver laport mo lavenir. Promosion, lavansman, etketeri -etketera. ( Lalang Kabri 
rantre .) 
LALANG KABRI : Misie Pedan Gopia? Mo ti pe al z wenn ou kot ou .... Mision akonpli.... li finn bien konprese. 
... Ou finn deza dormi dan enn water -bed?   
PEDAN GOPIA : Mo finn avoy twa pou donn enn mesaz enportan nou lemer, twa to finn al dormi dan water -
bed. 
LALANG KABRI : Pa sa Misie Gopia. Mo finn dir l i tou. Mision finn rivalize.  
PEDAN GOPIA : Kisannla nou rival?  
LALANG KABRI : Ki rival? Mision finn rivalize.  
PEDAN GOPIA : Finn realize.  
LALANG KABRI : Samem.  
PEDAN GOPIA : Ki misie la finn dir twa dir mwa?  
LALA NG KABRI : Nanye!  
PEDAN GOPIA : Eski to finn dir li  ki mwa, Pedan Gopia, finn etabli premie kontak? Mwa, Pedan Gopia, mo'nn 
77 
 avoy twa ar mesaz la? Mwa, Pedan Gopia, kapav dres tou papie pou li? Eski to'nn dir li tousa?  
LALANG KABRI : Non!  
PEDAN GOPIA : Kifer?  
LALANG KABRI : Ler mo arive, gran lekzistans! Bizen  teste nouvo materyo.... Kan ou al get li dan so biro, 
dimann li les ou sey so water -bed. Ala bon la! Apre salexelans la ou pou refiz dormi dan enn lili ordiner. 
Mwa ki dir ou sa Misie Gopia.  
PEDAN GOPIA : Misie la pa'nn dir twa nanye?   
LALANG KABRI : Li bie n depresie ou proze. Li bizen pran lavi so lavizer.  
PEDAN GOPIA : Mo ti kone! Bann lobi, bann pressure group pou rod nip it in the bud.  
LALANG KABRI : Pa manti! Ti ena foul pressure dan water -bed.  
PEDAN GOPIA : Bizen sanz plan. Pa pe fouti zwenn li. Pa pe fou ti fer li pran pozision anfaver Prens 
Galimati... Solision li dan sa let la. Minn so lorye ar argiman. Pa les li dormi tank li pa pran desizion ki mwa 
mo'le. So lili bizen vinn latab tortir. Mo seri gate! ( Li get Lalang Kabri .) 
LALANG KABRI : (Tike) E Misie  Gopia, ki ou pe gagne?   
PEDAN GOPIA : Pa twa Lalang, enn lot lalang. Edmund, Iago, Cassius tousa mo met dan mo pos. Makiavel 
bizen vinn pran leson ar mwa.  
LALANG KABRI : Mo konn zot?  
PEDAN GOPIA : Kan pa kapav rant par lao, mo rant par anba... Lalang be read y for action.  
LALANG KABRI : Ke pwiz fer?  
PEDAN GOPIA : To va Tini lalanp.  
LALANG KABRI : Tini lalanp? Pou ki zafer?  
PEDAN GOPIA : Enn mari zafer!... Plito enn zafer mari.  
AK 2 SENN 4  
Bann sitwayen, Mosad e k Zanfout.  
SITWAYEN 1 : To'nn tande ki ti pase yer? Ta' nn dir dan enn kokteyl Gomon ti soule net, fer so sovaz. Maha 
derti! Degoutan mo dir twa.  
SITWAYEN 2 : Kouma to kone? To ti laba twa?  
SITWAYEN 1 : Mo'nn tann dir.  
SITWAYEN 2 : Tann dir! Samem apel hear -say. Taler to bez dan kaso.  
SITWAYEN 3 : Les zot amize do bap!  
SITWAYEN 1 : Bann lisien meg, zot manze kouma araze. ( Mosad ek Zanfout rantre .) 
MOSAD : To'le met enn paryaz, Zanfout?  
ZANFOUT : Met paryaz ar twa? Mo pa fou. Sak fwa to perdi to lev lager.  
MOSAD : Lalang Kabri finn sanz mouyaz.  
ZANFOUT : Pa drol! Toultan li vey tonbaz. Fer kouma mwa, pa fer konfians personn.  
SITWAYEN 1 : E Zanfout, ki niouz?  
ZANFOUT : Minis lenformasion mwa? Lir lagazet gonaz, ekout rajo gonaz. ... Avoy ferfout Mosad. Pa pran 
kont. To fat ig to latet pou nanye. ( Karay So ek Gomon rantre ) 
KARA Y SO : Bizen fer ki xoz. Gete Gomon,  nou finn donn nou parol bann Shek. Pa kapav les sipa ki prens 
Galimati vinn brouy labou.  
GOMON : Foul dakor ar twa Karay So. Me nou anminorite. Enn kou Grosiro kapav ta y nou palto.  
KARAY SO : Bizen pas alatak san perdi leta n. Mo sir samem sa Korbizie la ki pe fane. Enn kabal! Sofok fer so 
garson drag tifi Korbizie. Zot manier sa, travay anba -anba. Mo tann dir ki Pedan Gopia ek Lalang Kabri, zot'si 
dan pake.  
MOSAD : (Ar Zan fout.) E Zanfout, zot pe koz lor Lalang Kabri. Nou kos te pou kone ki zot pe dir.  
ZANFOUT : To konn zot?  
MOSAD : Mo konn enn ladan. Konseye Gomon. Lotla mo pa kone.  
ZANFOUT : Pa koste ar zot do bap! Taler to gagn pis.  
MOSAD : Nek gete twa!... Misie Gomon!  
GOMON : To bizen ki xoz? 
MOSAD : Non Misie Gomon. Mo vwazen ti  anvi dir ou enn ti parol.  
GOMON : To pa trouve mo okipe foutou. Al pran randevou ar mo sekreter.  
78 
 MOSAD : Enn ti zafer nanye -ditou.  
GOMON : Mo travay zis lor randevou.  
MOSAD : Les tonbe Zanfout! ... Lalang Kabri ti ena rezon.   
KARAY SO : Lalang Kabri! Atann, at ann! Ki zot kone lor Lalang Kabri? ... Pa'nn dir twa atann. Kot to pe ale?  
ZANFOUT : Mo lakaz.  
KARAY SO : Mo koz ar twa, to vir ledo to ale?  
ZANFOUT : Twa ki twa?  
KARAY SO : Hen! To pa konn mwa! Taler mo fer lapolis ramas twa.  
MOSAD : Pa fer sa. Misie Gomon, di r li pa fer sa. Mo vwazen pa kone, li finn gagn so formasion dan karo -
kann. Dir misie la eskiz li.  
GOMON : Karay So, les sa dan mo lame. Fale pa britaliz bann pov inbesil.  
KARAY SO : Sovaz la! Bizen mon tre li enpe manier. So sans pou li mo bann zom pa la. Sa nkwa mo fer li aval 
so akdenesans.  
GOMON : Twa Zanfout, dimann, misie la pardon.  
ZANFOUT : Kifer? Kisannla sa?  
KARAY SO : To'nn trouve? Li rezenbe.  
GOMON : To pa konn misie la?   
ZANFOUT : Twa ki twa?  
GOMON : To pa konn mwa? Konseye Gomon.  
ZANFOUT : Mo peyna letan  pou perdi ar gonaz!  
KARAY SO : To'nn trouve tomem, li pa respekte lotorite. Sirma li ar bannla.  
ZANFOUT : Mo ti dir twa pa koste ar zot Mosad. To'nn trouv rezilta?  
MOSAD : Zanfout, fale pa mank direspe bann reprezantan lepep.  
ZANFOUT : Mo ferfout. Mo pa ti vo t pou zot.  
KARAY SO : Mo ti kone. Mo ti kone li mars ar bannla.  
MOSAD : Non do misie, pa pran li kont. So latet pa bon.  
ZANFOUT : Ki to dir? Mo latet pa bon? Redir seki to'nn fek dir si to enn zom. Redir ! 
MOSAD : (Ar Zanfout ) Chombo -chombo, zwe lakomedi. ( For-for) Zanfout, bous to lagel. Dimann pardon!  
ZANFOUT : Pardon misie.  
KARAY SO : Get so lagel do. Taler mo bez twa de koutpie.  
ZANFOUT : Seye!   
MOSAD : (Ar Zanfout ) Chombo beta! Zwe to fim. Les mwa mo fil s o lalinn.  
GOMON : (Ar Karay So ) Taler nou kas so lagel. L a, bizen tir lenformasion... ( Ar Mosad)  Ki to ti pe dir lor 
Lalang Kabri? To konn li?  
MOSAD : Lot zour mo ti pe bwar dan lakanbiz. Mo tann enn dimoun dir... Bliye tousa. Pa mo zafer sa!  
GOMON : Koze, ko ze! Li enportan. Li konsern sekirite nou lavil. Li konse rn nou tou.  
MOSAD : Mo pa'nn bien tande. Ti ena enn pake tapaz.  
GOMON : Ki to'nn tande?  
KARAY SO : (Otoriter ) Dir tou seki to kone!  
MOSAD : Si li koz koumsa ar mwa, mo prefer bous mo labous.  
GOMON : Karay So, pa britaliz sa sitwayen onet la. Nou dimoun sa. ( Ar Mosad ) Koze! Pou ena rekonpans 
pou seki ed nou detrir nou ennmi.  
MOSAD : Samem mo'nn tande. Lalang Kabri pe... Kouma mo pou dir sa?  
KARAY SO : Lalang Kabri mars ar zot.  
MOSAD : Samem!  
GOMON : Ar kisannla?  
MOSAD : Ar bannla.  
GOMON : Ki bannla?  
KARAY SO : To bien k one, li mars ar seki mo'nn fek dir twa.  
MOSAD : Samem.  
KARAY SO : Mo ti bien dir twa. Zame to rod kwar mwa. Sitiasion la grav. Dimoun pe koze deor. Bizen azir vit! 
Lalang Kabri, Pedan Gopia, bann Korbizie, bann Sofok finn marye pike. Mo ti kone.  
MOSAD : Samem . 
79 
 ZANFOUT : Mosad, aret koze. Les zot debrouy zot difil.  
MOSAD : Samem.  
GOMON : Twa ki twa?  
ZANFOUT : Samem.  
KARAY SO : Bizen azir vit. Mo prepar enn memoranndom an  ven pwen. Si Grosiro pa manz, nou nway li dan 
melas. ( Gomon ek Karay So sorti. ) 
ZANFOUT : Ki to'n n rod fer?  
MOSAD : Momem mo pa kone. Mo'nn anvi fer enn jok me jok la finn vinn enn trazedi. Bez sa lemonn la.  
ZANFOUT : Si to'le enn lavi trankil, res trankil. Pa ekoute, pa gete, pa koze.  
MOSAD : Mo kwar to ena rezon.  
ZANFOUT : Manz pistas get sinema.  
MOSAD : Zame to sagren lezot?  
ZANFOUT : Sagren?... Sagren finn fer mwa vinn zanfout.  
MOSAD : Mwa, sagren finn fer mwa vinn mosad.  
AK 2 SENN 5  
Dan lakaz Grosiro.  
FIDELIA : Anfen mo kapav okip mo louvraz. M adam finn al pas vakans kot so mama. Misie finn al travay.... 
Travay? ... Li apel sa travay?... Omwen li donn mwa lape. Sa pa ki xoz sa boug la! Plis li manze, plis li gagn 
fen. ( Kikenn tap laport .) Kisannla sa?... Personn pa reponn!... Mo kwar sa lakaz la pou fer mwa vinn fol. Mo 
koumans tann tapaz ki pa ekziste. Kou madir mezon -ante.   (Nouvo tap laport .) Wi mo vini la. Mo sir enn 
nam sa. ( Li al ouver laport, Pedan Gopia rantre .) Ankor ou? Ki ou bizen?   
PEDAN GOPIA : Est -ce une fa çon de me reçevwar? Mo gate seri! Mo finn vinn delivre twa. ( Li may li, sey 
anbras li. ) 
FIDELIA : Ki ariv ou? Ou finn vinn fou?  
PEDAN GOPIA : Fou de twa, mon gato -koko. Mo finn vinn efas polision Grosiro. Mo kone ni to mari, ni to 
belser pa la.  
FIDELIA : Mo mari, mo belser?   
PEDAN GOPIA : To mari dan water -bed ar so sekreter. To belser finn pran tr en long distans zordi gramaten. 
Aster nou tousel pou zwir tou zwisans Kamasoutra. To let enn sedev erotik.   
FIDELIA : Let? Ki let?   
PEDAN GOPIA:  Ah, les femmes! To fer bien deklar pa kone. To e xit mwa plis.  
FIDELIA : Atann... Kot let la? Mo bizen verifie.  
PEDAN GOPIA : Gete. ( Li tir let la, koumans lir. ) " Mo seri lamour koko..."  
FIDELIA : Korek, korek! ( Li pran let la .) ...Tini -tini mo gate.  
PEDAN GOPIA : Pa kapav. Pe gagn palpitasion... Mo trip pe k orde.  
FIDELIA : Pa isi. Nou zwenn tanto.  
PEDAN GOPIA : Kotsa?  
FIDELIA : Kot ou.  
PEDAN GOPIA : Bwat sa. Mo mama pa pou les nou.  
FIDELIA : Nou al dan lotel.  
PEDAN GOPIA : Koze pou fane.  
FIDELIA : Be ki pou fer?  
PEDAN GOPIA : Kifer nou pa al dan to lasam, dan to lili, lor lorye Grosiro. Samem pli gro pinision mo kapav 
donn li.  
FIDELIA : Kifer ou'le pini li?  
PEDAN GOPIA : Parski li tous twa ar so lame malang, ar so lekor malang, ar so labous malang... Li fer mwa 
mizer, li tini mwa lor labrez, li refiz zwenn mwa. Mo p ou tortir so somey, fors li a xepte bann propozision 
Gran Prens Gal imati... A, mo gate seri, ansam nou pou konkerir liniver. Mo G.S, mo G.S!  
FIDELIA : G.S? Ki ete sa?  
PEDAN GOPIA : G.S? O pardon! Mo ti'le dir S.G, seri gate, Sansitiv Grosiro.  
FIDELIA : Ou pa f inn dir mwa ou ki ou ete.  
PEDAN GOPIA : To lamour finn tengn mo mem war. Mo apel Pedan Gopia. Apel mwa Pepe.  
80 
 FIDELIA : Pede!   
PEDAN GOPIA : Non. P, e, p, e. Pepe.  
FIDELIA : Pepe, mo kone ou travay profeser. Ou pou kapav donn mwa tou seki mo bizen? Bizou, vakans , 
gran lavi....  
PEDAN GOPIA : Tomem to ena plis ki bizen.  
FIDELIA : Kan mo kit mo mari mo pou bizen rann li tou.  
PEDAN GOPIA : Kifer?  
FIDELIA : Pa prop.  
PEDAN GOPIA : Non, pini li, pran tou so dibien... Mwa mo fer twa bliye to soufrans. ( Enn tapaz pa .) 
FIDELIA : Tansion, kikenn pe vini. Mo kwar li sa. Al kasiet, sinon pou ena enn maler. Anba sa latab la. 
(Grosiro rantre, Fidelia al zwenn li. ) 
GROSIRO : Ki to pe fer la? Mo pa ti dir twa atann mwa dan lasam?  
FIDELIA : Shuuut! Pa koz for.  
GROSIRO : Dan mo lakaz mo koz kouma mo anvi... Toumanier personn pa la. Kisannla pou tande?  
FIDE LIA: Miray ena zorey.  
GROSIRO : Kot miray la? Mo koup so zorey.  
FIDELIA : (Li ris Grosiro enn kote. ) Pa koz for. Ekout mwa. Fer koumadir mo ou fam. Maltret mwa kouma ou 
abitie maltret li.  
GROS IRO: Aha! To finn get fim porno dan mo lasam. To'le e xit mwa? ... Rayt!  
FIDELIA : Sorti. Lerla rerantre ar pwazon dan ou leker, lasid dan lalang. Kont ziska swasant. ( Grosiro sorti, 
Fidelia vinn kot latab. ) Mo kwar li soupsonn ki xoz. Li finn al sers enn sab . 
PEDAN GOPIA : Be ki mo fer? Mo sove?  
FIDELIA : Pa pou gagn letan. Ala li pe revini... Ayo Bondie, pardonn mo pese.  
PEDAN GOPIA : Si mo sorti, mo explik li ki mo finn vini pou ofer li mo servis.  
FIDELIA : Ayo papa! Kan li araze, li pa ekoute, li nek sabre.  
PEDAN GOPIA : Ayo mama! Dir mwa ki bizen fer?  
FIDELIA : Res anba latab , pa bouze, pa fer tapaz! Les tou dan mo lame. ( Grosiro rerantre. ) 
GROSIRO : Fam, ki to'nn fout kan mo pa ti la? Parye to'nn fer to galan vinn dan mo lakaz?   
FIDELIA : Pa bate senier! Pa touye. Mo tro zenn pou mor. Viol mwa, pa touy mwa. ( Ar Pedan Gopia ) Pa 
bouze, pa respire, sinon lamor... Non mo mari, mo onet, mo fidel, mo pa konn okenn lezot zom.  
GROSIRO : To santi pese. To lizie, to lalev ranpli ar vis. To bizen mor. Lamor to rekonpans.  
FIDELIA : Mo mari, mo senier, mo bondie, les mo ranp divan ou, les mo a nbras ou lipie. Bat mwa, kras lor 
mwa me pa touy mwa.... Non, non, pa tap koutpie anba latab. Latab la pa finn fer ou nanye. Les latab la 
trankil.  
GROSIRO : Sa mo latab sa! Mo fer seki m o ole ar li. Si mo anvi sabre so lipie mo sabre so lipie.  
FIDELIA : Non senier! Mo aryer -granmer ki ti donn mwa sa. Pa kras lor so memwar.  
GROSIRO : Get ki mo fer ar so memwar.... Mo tro e xite. Nou'al dan lasam.  
FIDELIA : Ale, mo vini la. ( Grosiro sorti; Peda n Gopia sorti anba latab. ) Ou pa'nn gagn tro dimal?  
PEDAN GOPIA : Ayo mo  ledo! Enn sovaz sa! Kimanier to res ar li?  
FIDELIA : Mo oblize. Mo sarye mo lakrwa toulezour.   
PEDAN GOPIA : Toulezour koumsa?  
FIDELIA : Sa zis so reklam sa. Aster mo bizen al zwe fim la net. A martir! Kan mo pou sap ladan?  
PEDAN GOPIA : Kot li ete la?  
FIDELI A: Li finn al dan lasam. Li pe atann mwa ar enn fwet dan so lame.  
PEDAN GOPIA : Be ki to pou fer?  
FIDELIA : Mo bizen ale. Sa desten fam sa... Kan mo Zoro pou vinn delivre mwa?... Vit sove ! Tansion li revini.  
PEDAN GOPIA : To pa pou gard dan leker?  
FIDELIA : Ou finn fini rant dan mo leker. Ale vit! Les mo sarye mo fardo tousel. ( Pedan Gopia galoupe sorti. ) 
... To sove monwar! Me to pa pou sape. ( Li get let ki Pedan Gopia finn kite. ) To kwar m wa ki Madam 
Grosiro; to kwar Madam Sansitiv amoure ar twa; to kwar li m o belser. Me seki to pa kone se ki se mwa, 
Fidelia, ki enterese ar twa. Enn zom kouma twa ki mo bizen. Bann ki timid deor zot fer fezer ar fam dan 
lakaz. Bann kouma twa, mo Pepe, zot fe r gran lagel deor, me dan lakaz zot bann bon toutou. Samem ki mo 
bizen!  Enn zom ki mars dapre mo lord.... Pa vilen garson. Vantar me zoli garson. Pa kouyon! Profeser dan 
81 
 kolez. Enn bon mari pou twa, Fidelia. Mo bien bizen zwenn Pingo .... Enn bon tirer pla n sa ...Fidelia, to pa 
onte? Servi trik pou may enn lom. Onte? Ena fer pir ki sa. Eski mo kontan li? Mo kwar! ... Bez sa, enn fos let 
pe vinn sanz mo desten. ... Sa louvraz Pingo sa. Akoz samem li ti rod lekritir madam la.  
AK 2 SENN 6  
Dan lakaz Sofok.  
MADA M SOFOK : Ortansia, reste manze. Mo fer enn ti -zafer spesial pou twa.  
ORTANSIA : Midi pa'nn dir ou nanye?   
MADAM SOFOK : Non.  
ORTANSIA : Sa ki enn zokris sa!  
MADAM SOFOK : Kifer?  
ORTANSIA : Li finn envit mwa pou vinn dine isi e li finn bliye dir ou. Bizen tourn so zorey.  
MADAM SOFOK : Kot li?  
ORTANSIA : Li finn al laboutik. Mo kapav ed ou? Sak fwa mo vinn isi, mo trouv ou okipe dan lakwizinn.  
MADAM SOFOK : Mo kontan okip mo zafer kan sa de zom la pa la.  
ORTANSIA : Papa dir mwa ou ek li ti lekol ansam.   
MADAM SOFOK : To kone kouma nou ti apel li? Ti...  
ORTANSIA : Ti lipie gro latet.  
MADAM SOFOK : Kouma to kone?   
ORTANSIA : Papa mem rakonte.  
MADAM SOFOK : To kapav pas mwa sa bol la. ... Mersi!... To prefer diri ousa dipen?  
ORTANSIA : Dipen.  
MADAM SOFOK : Li bon to'nn dir mwa. Ena vinnday ourit. Mo fer enn pla legim ek enn bon satini mang.  
ORTANSI A: Tantinn!  
MADAM SOFOK : Wi.  
ORTANSIA : Ou kone ki Misie Sofok ek mo papa finn zwenn zordi?  
MADAM SOFOK : Lardwaz finn dir mwa.  
ORTANSIA : Ou kone kifer?  
MADAM SOFOK : Mo devine... Lardwaz per ki letan pe moderniz lavil nou perdi nou nam.  
ORTANSIA : Parey kouma  papa.  
MADAM SOFOK : Bien bon alor. Pa va ena enn ta diskision ki pas lor latet tou dimoun. Zot fatig dimoun ar 
zot kaskad koze.  
ORTANSIA : Ala Midi pe vini. Ki li pe sarye koumsa ? (Midi rantre .) 
MIDI : E bann fam, zot finn bien fer zot palab lor mwa?  
MADAM S OFOK : Nou'ena letan! ... Midi servi Ortansia ki xoz pou bwar... Ortansia ki to pou bwar?  
MIDI : Sanpagn bien sir.   
ORTANSIA : Ki pe selebre koumsa?  
MIDI : Bizen sanpagn pou apresie sa repa ki to dwa mwa.  
ORTANSIA : Mo dwa twa?  
MIDI : To'nn bliye? Konversasion an t mo bolom ek to bolom. To'nn perdi. Komie to parye?  
ORTANSIA : Paryaz lor enn paryaz?  
MADAM SOFOK : To papa ena rezon. Nou pe vinn enn nasion zougader.  
MIDI : Papa pa'nkor retourn e?  
MADAM SOFOK : Li pre pou vini. Met kouver letansa.  
ORTANSIA : Mo ed twa.  
MADA M SOFOK : Pa fer sa Ortansia, li pou gagn pie.  
MIDI : To pa onte Mama, to koul mo bato. Zame to marye ar mwa Ortansia. To belmer pou fer twa tro 
mizer.  
ORTANSIA : Pa kasiet deryer zip to mama.  
MADAM SOFOK : Bravo!  
MIDI:  Mo santi ena enn konspirasion kont mwa z ordi.  
ORTANSIA : To'si to finn vinn paranoyak?  
MIDI : Bel -bel koze. ... E lombo pe vini. Li paret bien frengan. Ortansia mo kwar to'nn perdi. Mo sir, ti enn 
82 
 renion bien kourt.  
ORT ANSIA : To'nn fini met kouver?  
MIDI : Oui votre Majeste! ( Lardwaz Sofok rantre. ) ...Monsieur Sofok, donnez -vous la peine.  
LARDWAZ SOFOK : Bonswar Gate! Bonswar Ortansia! Midi, Misie Korbizie dir twa vinn zwenn li dime. Li bien 
bizen twa.  
MIDI : Mo fer serman v ot oner. Mo inosan. Pa mwa sa, li sa.  
LARDWAZ SOFOK : Aret fer to kloun.  
MADAM S OFOK : Kot to ti ete tou sa letan?  
LARDWAZ SOFOK : Kot Mohennjo. ... Enn long diskision!  
ORTANSIA : Midi, to'nn perdi.  
MADAM SOFOK : Ki li'nn dir twa?  
LARDWAZ SOFOK : Kisannla?  
MADAM  SOFOK : Kisannla ti laba?  
LARDWAZ SOFOK : Ti ena Mohennjo, so fam ek mwa.... Ort ansia, to mama enn bien zoli madam.  
MIDI : Mamma! Lardwaz koumans get fam. Foutou! Ortansia, to'nn manz feyaz!  
LARDWAZ SOFOK : To kwar mo tro vie pou apresie bote?... Ki sa zafer gagne -perdi?  
MADAM SOFOK : Zot finn met paryaz lor sipa ki zafer.  
MIDI : Papa rak ont nou tou.  
MADAM SOFOK : Nou manze avan.  
MIDI : Atann do Ma. Atann sanpagn la glase.  
LARDWAZ SOFOK : Sanpagn!  
MIDI : Wi Misie Lardwaz Sofok, zordi nou pou bwar sanpagn.  
LARDWAZ SOFOK : Ki lokazion?  
MIDI : Parski ... parski twa ek papa Ortansia pa finn lager.  
LARDWAZ SOFOK : Lager? Kifer to'le nou lager?  
MADAM SOFOK : Ki zot finn diskite?  
LARDWAZ SOFOK : Enn organizasion enternasional pe rod enn konsiltan lor lanvironnman. Mohe nnjo finn 
propoz mo nom. Li ti ole kone sipa mo pou a xepte.  
MIDI : To'nn dir wi.  
LARDWAZ S OFOK : Non. Mo prefer res isi. Amenn mo ti -kontribision isi.  
MADAM SOFOK : Ki li'nn dir twa?  
LARDWAZ SOFOK : Li konpran.  
ORTANSIA : Personn pa finn sap lor kal?  
LARDWAZ SO FOK: Non, kifer?  
MADAM SOFOK : Nou pas atab.  
LARDWAZ SOFOK : Plis enteresan mo pa'nkor dir zot. Mohennjo ek so fam panse ki kikfwa zot pou bizen 
demisione.  
MADAM SOFOK : Kifer?  
LARDWAZ SOFOK : Enn bien long zistwar! ... To rapel ki mo ti pe dir twa lot zour? S itiasion la bien pli grav. 
Koripsion, magouy, marday finn telman tale partou ki bann ki a nvi fer enn travay prop nepli kapav respire. 
Bizen sort andeor pou konbat gonaz.  
MADAM SOFOK : To bien e xite! Tansion twa mo bonom!  
MIDI : To pe gagn enn sans. Kifer to pa tir depi isi?  
MADAM SOFOK : To pa'nn konpran Midi, misie la pe anvi refer politik.  
ORTA NSIA : Pa vre!  
LARDWAZ SOFOK : To kouma to papa twa. To'si to kwar ki politik enn zafer malang.  
ORTANSIA : Ditou! Okontrer.  
MIDI : To enterese ar politik twa?  
ORTANSIA : Pa direkteman! Me politik li neseser.  
MIDI : Mo dakor ar twa. Papa to retourn lor fron?  
LARD WAZ SOFOK : (Silans .) 
MADAM SOFOK : Ase lemosion pou enn sware. Anou manze!  
MIDI : Atann! Mo ena enn nouvel pou anons zot... Papa, mama, mo dimann zot permision pou marye  ar 
83 
 Ortansia.   
ORTANSIA : Mo kwar to ti bizen dimann mwa avan si mo anvi marye ar twa.  
MID I: Kifer? To pa anvi?  
ORTANSIA : Mo pa'nn dir sa... me mo kwar...  
MIDI : Ortansia, to a xepte marye ar mwa?  
ORTANSIA : (Silans .) Mo bizen dimann mo paran. ( Tou dimoun riye .) 
LARDWAZ SOFOK : Sanpagn! Midi, debous to boutey!  
AK 2 SENN 7  
Dan lasam etidian.  
MERVEY : E Tenbal, to'nn fer enn mari louvraz. Gopia finn aval lamson, bouson, golet. Fale get li! Lerwa pa 
so kouzen. Li finn vinn pir.  
TENBAL : Si mo per ki to la.  
MERVEY : Res enn dernie ti -travay pou fer. Enn let -damour Gopia ki pou tom dan lame Grosiro. ( Pingo 
rantre atout vites .) 
MERVEY : Pingo, dife lor twa?  
PINGO : Non, dife lor nou. Nou gimas pe tourn kont nou.  
SAM : Kont nou?  
PINGO : Ler Gopia al kot Grosiro, mo k ouzinn, Fidelia, fer li rantre. Sa malin la finn al kwar ki Fidelia samem 
Madam Grosiro. Li koumans  pous bor.  
SAM : Be Madam Grosiro?  
PINGO : Gopia kwar ki li li ser Grosiro.  
TENBAL : Quel karibrouye!  
PINGO : Me pli grav...  
SAM : Pli grav?  
PINGO : Mo kouzinn fin n gate.  
SAM : Ar kisannla?  
PINGO : Ar Gopia.  
TENBAL : Bez sa bann fam la!  
MERVEY : Aret to yap -yap mach o. 
SAM : Bizen fer Gopia marye ar Fidelia.  
MERVEY : Zot latet pa bon! Zwe ar dimoun koumsa!  
PINGO : To pli rwayalis twa! Fidelia dakor. Li ole so profeser.  
TENB AL: Maledi xion! To kouzinn peyna gou. Bizen pini li. Bizen amar li lor lili Gopia.  
MERVEY : Mwa mo'l e kone si Fidelia dakor.  
PINGO : Mo kapav fer li rantre?  
MERVEY : Kisannla?  
PINGO : Fidelia. Li pe atann kot laport.  
SAM:  Fer li rantre vit. ( Pingo sorti e reto urne ar Fidelia .)  
PINGO : Mo prezant zot mo kouzinn, Fidelia.  
SAM : Pingo dir nou ki...   
MERVEY : Vre mem ou'le marye ar Gopia?  
FIDELIA : Wi.  
MERVEY : Ou pa per ki...  
FIDELIA : Mo konn defann mo lentere. Mo zis bizen zot koudme.  
SAM : Mwa mo dakor... Get sa bwat la! Let S.G ar li.  
FIDELIA : Sa let la?  
MERVEY : Kot ou finn gagn sa?  
FIDELIA : Dernie fwa nou ti zwen n, li ti telman prese pou ale ki li ti bliye repran so let. Ki mo fer ar sa?  
SAM : Bril li. Bizen enn nouvo labwet pou may Gopia dan lamson Fidelia. Kisannla ena enn lide?  
TENBAL : Kan Tenbal lor baz ki zot per? Fidelia ekrir enn let. Li dir Gopia li ansent zanfan Gopia.  
FIDELIA : Pa bon... Zame nou'nn...  
MERVEY : Si nou fer Gopia ekrir pou dir ki li pa rekonet ki so zanfan sa.  
84 
 FIDELIA : Non, sa pa pou marse. Abba! Pou bizen kontinie sibir kapris Gro Matou.  
MERVEY : Gro Matou?  
FIDELIA : Grosiro.  
TENBAL : Solision l a senp! Gopia ekrir enn let. Li dir pa so zanfan sa. Sirman zanfan enn lot. Kikfwa Grosiro. 
Let la tom dan lame Grosiro. So sel sime sorti se fors Gopia  marye ar Fidelia... Enn kout ros de gonaz tonbe.   
MERVEY : Rambo, to enn tigit pli piti ki Bondie!  
AK 3 SENN 1  
Dan biro lemer.  
KARAY SO : Patron bizen pran enn desizion.  
GROSIRO : Kifer?  
KARAY SO : Nou ti donn nou parol bann Shek la. Parol done parol sakre! Z ot ti bien ed nou dan letan dir.  
GROSIRO : Nou'nn blansi zot blakmoni, ki zot ole plis?   
KARAY SO : Ena ko ze ki ou pe fer enn diil ar zot rival, Prens Galimati.  
GROSIRO : Dan enn demokrasi, tou dimoun lib pou gagn zot bout. To pa'nn gagn to bout twa?  
KARAY SO : Si ou koz koumsa ar mwa mo soumet mo demision.  
GROSIRO : Korek. Mo a xepte.  
GOMON : Pa sa ki li ti ole di r, sef.  
GROSIRO : Aret amerd mwa. Sankwa mwa ki pou demisione. Mo ti bien dan mo labousri. Gramaten ziska 
tanto mo koupe -transe kouma mo kontan. Mo finn plen ar zot ti lespri.  
KARAY SO : Ou kouma mo gran frer. Li mo devwar dir ou ena enn konplo kont ou lotor ite. 
GOMON : Prens Galimati pe finans lopozision.  
KARAY SO : Bann Shek la dispoze soutenir nou pouvwar.  
GROSIRO : Bon les sa dan mo lame. Mo va okip sa per sonelman. Orevwar. Mo ena enn travay enportan. 
(Karay So ek Gomon sorti .) ... Sa enn bez sa! ( Li kriye f or.) Mo siro zanana, mo toukmarya, mo rasinn koko, 
mo labarb may vinn soulaz mo tourman. ( So sekreter rantre .) Ayo mo siro zanana, bel -bel bala lor mwa.  
SEKRETER : Mo fer apel to dokter?  
GROSIRO : Non tomem mo me xinn. Donn mwa enn masaz! ... Ah! To lame dous , to kares karesan, to soupir 
soupiran, to sourir souriyan. ... Ki to ti pou fer si to ti dan mo plas? Mo bann fer mwa gagn bon. Bann ki pa 
mo bann pe a nvi fer mwa gagn bon pou zot kapav gagn bon. Si mo sanz bann, mo ansien bann pou al mars 
ar bann ki pa m o bann. Mo nouvo bann pou rise -pouse. Kapav fer mwa modi mo sor. Politik pa fasil mo dir 
twa. ... Aswar to pou kot twa?   
SEKRETER : Wi, me mo mari...  
GRO SIRO : To mari? Li ankor la? Mo pa finn fer li gagn enn labours trwa -zan?  
SEKRETER : Li'nn vinn pas vakans . ... Les sa dan mo lame. Mo dres papie la. ... Ena dimoun pe atann. To ti 
donn zot randevou... Lalang Kabri ek Pedan Gopia.  
GROSIRO : Fer zot rantre.   
AK 3 SENN 2  
Dan lari  
KARAY SO : Lot zour, apre nou, li ti zwenn bannla. Pa kapav fer li konfians. Bizen vi r bol! Finn ler pou ranplas 
li.  
GOMON : Par kisannla?  
KARAY SO : Kifer pa twa? To tro gomon twa?  
GOMON : Mwa, Gomon?   
KARAY SO : Mo'nn fini dres papie.   
GOMON : Kifer to pa pran so plas tomem?  
KARAY SO : Mo prefer apiy twa par deryer.   
GOMON : Ki mwa mo bizen fe r? 
KARAY SO : Les tou dan mo lame.  
GOMON : Be nou pa ti fer serman pou soutenir Grosiro.  
KARAY SO : Kontinie fer serman. Les mwa mo okip leres. Bizen kas konte Prens Galimati!  
85 
 AK 3 SENN 3  
Dan lari  
FIDELIA : Pepe! ... Me wi tomem sa! Kifer to'nn degize?  
PEDAN G OPIA : Shuuut!  
FIDELIA : To bien bizar. Kifer to'nn fonn koumsa? To pa vinn get mwa ditou. To nepli kontan mwa, mo gate -
pouri?  
PEDAN GOPIA : Pa res la . Tansion bannla dekouver mwa.  
FIDELIA : Vinn lakaz tanto. Pa pou ena personn.  
PEDAN GOPIA : Tansion! Bannla pe  get isi.   
FIDELIA : Kisannla?  
PEDAN GOPIA : Bann ennmi. Zot pe rod detrir mwa.  
FIDELIA : Pa fer nanye, pourvi mwa mo kontan twa.  
PEDAN GOPIA : Pa ler pou koz sa.  
FIDELIA : Bon, si to pa'le mwa mo ale.  
PEDAN GOPIA : Bez lor mwa. Karay so!   
FIDELIA : Kot Karay So?  
PEDAN GOPIA : Karay so, pa Karay So.  
FIDELIA : Ki to pe gagne? Ki karay so?  
PEDAN GOPIA : Mo karay so. Karay Karay So pa so.  
FIDELIA : Mo kwar bizen a menn twa kot dokter.  
PEDAN GOPIA : To pa'nn trouv Lalang Kabri?  
FIDELIA : Ala li laba. Abiye kouma enn mandian,  li'nn kol lor miray kouma enn kankrela.   
PEDAN GOPIA : Al dir li vinn la. ( Fidelia al koz ar Lalang Kabri, li retourne. ) 
FIDELIA : Li pa'le vini, li  kwar to enn espion.  
PEDAN GOPIA : Bon. Atann mwa isi. ... Alala, kouma mo al ver li, li fonn. ... To bizen ra nn mwa enn gran 
servis. Koz ar to mari. Fer li konpran kot so lentere ete.  
FIDELIA : Ki to'le mo fer?  
PEDAN GOPIA : Dir li Karay So pe organiz enn ko nplo kont li. Bann Shek pe apiy li. Pe rod met Gomon dan so 
plas. Si li mars ar mwa mo asir so sekirite. Pren s Galimati dispoze donn li tou finans ki li bizen. To kapav dir li 
sa? 
FIDELIA : Mwa?  
PEDAN GOPIA : Ki twa?  
FIDELIA : Kot mo plas dan tousa?  
PEDAN GOP IA: To plas dan mo leker e dan lili to mari. To ena enn louvraz serye pou okipe, okip li bien. ( Li 
sorti. ) 
FIDELIA : (Koz tousel .) Bez so minn la! Mervey ti ena rezon ezite. Mo pou ranz so kari. Finn telman gagn 
labitid pran dimoun pou lamone kontan. Nek mo nt dadak lor ledo lezot. Fay boug! Mo latet pa bon mo 
kwar! Ki mo'nn al trouve ar enn fatra koumsa? Enn gro g onaz! ... Mo kwar mo fol me mo kontan mo gonaz.  
AK 3 SENN 4  
Dan lakaz Korbizie.  
LARDWAZ SOFOK : Sa fer trwa fwa nou zwenn san ki nou pran enn desizi on. 
MOHENNJO KORBIZIE : Kikfwa nou pa bien kone ki nou anvi.  
MADAM KORBIZIE : Pourtan problem la senp. Grosiro pe servi nou kouma paravan pou kasiet so pouritir. Li 
pe explwat rivalite ant bann diferan klik pou ranpli so pos. Eski nou kapav kosionn sa?  
MOHEN NJO KORBIZIE : Si nou kite, sitiasion pa pou vinn pir?  
MADAM KORBIZIE : Kikfwa wi, kikfwa non. Mwa mo sir enn k ixoz. Enposib res andan.  
( Midi ek Ortansia rantre.)  
MIDI : Zot finn tann dernie nouvel? Karay So finn demisione.  
MOHENNJO KORBIZIE : Kifer?  
ORTANSIA : Personn pa konpran.  
LARDWAZ SOFOK : Lavi bien komik!  
86 
 MOHENNJO KORBIZIE : To trouv sa komik?  
LARDWAZ SOFOK : Letan nou nou pe tike pou demisione lor enn kestion prensip, enn sef magouyer 
demisione pou reysi so magouy.  
ORTANSIA : E lor vites dimoun pou bliye tou malang ki li'nn fane.  
MIDI : Ena ki pou koste ar li, tant enn ti -seke, tansion divan pe soufle dan so dire xion. Bann veyer tonbaz zot 
kouma bann ti -roke ki pe renifle ler pou deside ki sime pou pran.  
LARDWAZ SOFOK : Mo kwar finn ariv ler pou sakouy  pie la.  
MOHENNJO KORBIZIE : Enn dimoun sakouy pie la?  
LARDWAZ SOFOK : Non, bizen regroup bann lafors.  
ORTANSIA : Bizen  enn mouvman politik!  
MADAM KORBIZIE : Politik tro malang!  
ORTANSIA : Pa dakor Mami! Peyna enn sel fason fer politik. Dan lavi modern politik li enn metie kouma 
nenport ki lezot metie. Kouma dan tou metie ena seki bon, ena seki move. Parmi bann arsitek, tome m to'nn 
dir mwa, ena arsitek ki pouritir. Mo'nn travay zournalis enn ti -bout letan. Mo kapav dir twa seki mwa mo'nn 
zwenn. Ena zournalis dan  lagazet swadizan indepandan ki anverite travay azan ar serten politisien. Sa pa 
vedir ki tou arsitek, tou zournalis  zot bann pouritir.... Anverite papa ek twa zot ole manz lomlet san kas 
dizef...  
MADAM KORBIZIE : Ekout li pilot bel -bel koze! Pa zis bel -bel koze ki fer lavi avanse. Nou get enn kou 
konsekans seki nou fer. Nek bes latet fonse!  
MOHENNJO KORBIZIE : Pa neseser  sap lor kal. Dan mo ka Ortansia ena rezon. To trouv sa? ( Li montre enn 
lanvlop sele. ) Mo let demision! Depi yer li dan mo pos. Ortansia, al  depoz li minispalite.  
ORTANSIA : Mami, pardonn mwa! Mo'nn al tro lwen.   
MADAM KORBIZIE : Non mo toufounn. Bizen rekon et, finalman se twa ki ena rezon. ... Erezman ankor ena 
dimoun kouma zot. Pa les zot laflam tengn. Mwa mo tro per politik.  
MIDI : Bann fam fi nn fini pran renn. Mo propoze ki nou swiv zot trankil. ( Tou dimoun riye .) 
LARDWAZ SOFOK : Mo propoze ki nou tou al la kaz kot mwa. Lor sime nou aste tekewe. Nou manz enn ti -
manze ansam e kom dizestif mo va lir zot let ki mo finn avoy Gouverner Distrik.  
(Tou dimoun get li ar admirasion.)  
ORTANSIA : E nou va profite pou selebre mo fiansay.  
MIDI : Get sa bwat la! Mo ti pou al bliye. Madam, Misie Korbizie eski mo ena zot konsantman pou marye 
Ortansia?  
MOHENNJO KORBIZIE : Si Ortansia dakor, nou dakor.  
ORTANSIA : … To pe plore Ma?  
MADAM KORBIZIE : Larmdezwa! ( Li may so tifi. ) 
LARDWAZ SOFOK : Mo sir Midi finn bliye bag!  
MIDI : Erer Misi e Sofok! Mo kapav fou me mo pa pagla.  
AK 3 SENN 5  
Kot Karay So.   
KARAY SO : Non do bay! Mo pa finn demisione. Li finn fer so sovaz ar mwa.  
ZOURNALIS : Be kimanier pou prezant lenformasion la?  
KARAY SO : Bizen dir laverite. Tou dimoun zot karay so. Zot vinn ge t mwa par santenn... non... Met par 
milie. Mete, dan ou lartik, zot vinn plengn zot maler ar mwa... Mete! Bizen pirifie politik, bizen moral iz 
moralite, bizen dekriminaliz kriminalite ainsi soit -il... Dir dan ou lartik ki toultan mo finn fer sakrifis ... K i 
kapav dir ankor?  
ZOURNALIS : Pa bizen koz enpe lor koripsion?  
KARAY SO : Wi, wi, met sa osi. ... Non pa met sa!  
ZOURNALIS : Kifer?  
KARAY SO : Dime nou met enn zafer lor sa. Problem prensipal se Grosiro. Li tro mou... Li pa ase red. ... Eh, 
foto? Met enn zoli  foto. Foto yer la fer mwa paret vilen.  
ZOURNALIS : Kouma mo la, les mo fer enn ti lartik lor Gomon. Li mars ar ou, non?  
KARAY SO : Gomon se m o lebra drwat. Pli tar nou fer enn lartik lor li. Mo bien bizen diskit enn zafer prese ar 
li. Les nou zwenn dime pou  okip sa. ( Zournalis sorti .) Gomon, to kapav vini.  
87 
 GOMON : Kifer to'nn fer mwa atann tou sa letan la? Ena renion spesial taler pou redistribi e bann 
responsabilite. Fale pa mo anretar. Tansion mo perdi mo sans.  
KARAY SO : Ki to trakase? To sans li isi ar mwa.  Get lamem! Mo finn dimann sa zournalis fer enn gran lartik 
lor twa. Dan to desten finn fini ekrir. Tomem pou ranplas sa gro kataplas la.  
GOMON : Re-explik mwa kifer to'nn demisione. Kan to explik mwa tou paret kler, apre tou anbrouye.  
KARAY SO : Pa sey konp ran. Zis fer mwa konfians... To bizen demisione twa'si.  
GOMON : Be pa tomem ti dir mwa res andan pou donn twa lenformasion.  
KARAY SO : Sitiasi on finn sanze, taktik bizen sanze...   
GOMON : Dan renion taler mo pou fer enn mosion pou dimann Grosiro met tou to ba nn lide anpratik. Si li 
refize, mo soumet mo demision e lerla ansam nou fer enn pelerinaz... Mo bizen ale!  
KARAY SO : Pa bliye dir li ki tou dimoun deor pe dimann mwa repran mo plas.  
GOMON : Kont lor mwa!  
AK 3 SENN 6  
Dan biro Grosiro.  
GROSIRO : Lerla ki li'nn  dir? 
KONSEYE 1 : Li'nn ganase. Mo'nn fer li konpran ki ar ou, patron, peyna katakata. Li'nn anvi demisione, aster 
manz bilinbi long.  
GRO SIRO : To'nn dir li sa?  
KONSEYE 2 : Mo temwen, patron.  
GROSIRO : Lerla?  
KONSEYE 1 : Kouma kamaleon lor fey banan, li rod tir  so kanet dan zwe. Pa so lide sa, Gomon so lide sa.   
GROSIRO : Gomon so lide? Kan Gomon ti ena lide? Li ti ole mo latet me se mwa ki pou manz li.... Ki so 
moud?  
KONSEYE 2:  Fay-fay kouma enn skelet san lezo.  
GROSIRO : Komie ar mwa, komie ar li?  
KONSEYE 1 : Dan  koumansman li ti ena mazorite. Toultan li envit zot vinn manze, bwar kot li. Ler li 
demisione ena ti kwar ki ou pou krake. Ler zot trou v boul pe devire zot tou vit -vit rerant dan leran.... Apart 
Gomon.  
GROSIRO : Be ki zot tou ti pe fer kot li?  
KONSEYE 2 : Patron, li ti servi enn trik. Fer nou kwar ki ou pou laba. Swadizan ou ki finn dir li enform nou ki 
pou ena enn renion kot li.  
GROSIRO : Kot bann lezot konseye?  
KONSEYE 1 : Zot pe atann dan lot lasam. Fer zot rantre?  
GROSIRO : O.k! ( Konseye 1 sorti e retourne ar bann lezot konseye. Gomon 'si parmi .) ...Gomon! Ki to pe fer 
la? 
GOMON : Mo plas li ar ou, Patron.  
GROSIRO : To pa mars ar Karay So twa ? 
GOMON : Mwa Patron? Zame.  
GROSIRO : To pa fek sorti kot li la?  
GOMON : Mwa Patron?  
GROSIRO : Wi twa, Gomon.  
GOMON : Ou kone  ki mo lwayote anver ou li indefatigab, envensib...  
GROSIRO : Aret pas siro! Li finn avoy twa pou espionn nou?  
GOMON : Okontrer, mo pe ame nn nouvel so -so. 
GROSIRO : Tansion to labous brile! Ki nouvel?  
GOMON : Mwa mo bien Patron. Ou?  
GROSIRO:  Kouyon! Ki nouvel so-so to ena?  
GOMON : Karay So so karay so. Li finn degout so lavi. Li pe pans pou swiside.  
GROSIRO : To finn donn li enn bout lakord omwe n? 
GOMON : Pou kifer?  
GROSIRO : Pou li met pandi.  
GOMON : Patron, pa kapav donn li enn ti -sans?  
88 
 GROSIRO : Bizen kraz so late t! (Tou dimoun aplodi .) ...Mo ena enn bon nouvel pou anons zot. Gouverner 
Distrik, ki apresie nou travay, finn desid pou rann nou enn vi zit. Bizen enn resepsion grandioz. Kisannla pran 
responsabilite?  
GOMON : Si nou dimann Karay So!  
GROSIRO : Trap mwa avan m o trangle sa koson la!  
GOMON : Mo ti pe panse...  
GROSIRO:  Gomon, si to kontan lavi, si to kontan sa zenn fam ar ki to'nn fek marye la, en n ti-konsey, enn 
tipti konsey... ARET PANSE!  
KONSEYE 3 : Kifer pa dimann Sekreter Minispalite okip sa?  
GROSIRO : Get sa be z la! Mo'nn bliye dir zot. Li'nn demisione.  
AK 3 SENN 7  
Dan lari.  
PEDAN GOPIA : Lalang Kabri, sitiasion grav. Sans Bondie gran. Karay So ti pe bar nou larout. Salte la finn bez 
dan vavang. Sime kler! ... To kone to resanble li, Lalang Kabri?  
LALANG KABRI : Pa fer mofinn Misie Gopia!  
PEDAN GOPIA : Ar enn de ti retous.  
LALANG KABRI : Ankor degizman!  
PEDAN GOPIA : Mo konn kikenn. Li kapav  makiy twa, fer twa resanble Karay So net.   
LALANG KABRI : Lerla?  
PEDAN GOPIA : To al kot bann Shek, to dir zot to pe kas bag. Leta nsa mwa mo al get Grosiro, mo dir li ki 
bann Shek pe organiz enn konplo, pe finans Karay So. Enn sel kou nou balye karo.  
LALANG  KABRI : Ena maler ladan!  
PEDAN GOPIA : Pa fer lagel kabri. Pa per! Mazinn larises, pouvwar, zwisans etketeri -etketera.  
AK 3 SENN 8  
Kot Sofok.  
LARDWAZ SOFOK : Gate, Gouverner Distrik pe vini. Li'nn dimann mwa vinn zwenn li.   
MADAM SOFOK : Ki li panse?   
LARDWAZ  SOFOK : Mohennjo finn koz ar li lor telefonn. Li paret bien okouran.  
MADAM SOFOK : Tansion bannla akapar li kouma li debarke. Koum a dernie fwa. To rapel?  
LARDWAZ SOFOK : Sitiasion pa parey. Difisil zordi pou kasiet laverite. ... Eh! Sa Ortansia la, enn tifi extra sa. 
Mem kan travay pe donn bal, li gard enn sourir. Midi ena bien sans... Aster nou kapav depoz zarm. Nou pas 
zot temwen, l es zot kontinie.  
MADAM SOFOK : Non Lardwaz, fale pa les zot tousel. Zot pou bizen to lexperyans.  
LARDWAZ SOFOK : Aprann zame fini . Ortansia kontan dir ki lizie etranze permet nou vinn plis obzektif. Li 
ena rezon. Li pa bet sa tifi la. Bann Korbizie finn fer nou dekouver boukou ki xoz. Kan ou viv dan malang ou 
nene abitie ar pianter.  
MADAM SOFOK : Me bizen konn gard lekilib!  
LARDWAZ SO FOK: Samem pli difisil. E kifer twa ek mwa nou pa sorti zordi? Nou al manze parla, apre nou al 
sinema.  
MADAM SOFOK : Lerla omilie fim to koumans ronfle.  
LARDWAZ SOFOK : Mwa? Zame!  
AK 3 SENN 9  
Dan lakaz Grosiro.  
FIDELIA : Madam pa la ... Mo kwar li pa pou reto urne sa. Mo gro Matou finn perdi lapeti. Sa omwen li enn 
bon zafer. Lot kote mo Pepe finn fonndos. Sa fer mo leker fermal ... Lav i ki deroul koumsa. Bizin a xepte. 
(Kikenn tap laport. Fidelia al ouver. ) Madam! Misie pa finn dir mwa ou pe vini zordi... Mo pa  finn prepar 
nanye.  
SANSITIV : Pa fer nanye Fidelia, mo pa pe reste. Kot Misie?  
FIDELIA : Li pre pou retourne Madam. Li'nn dir mwa prepar so manze.  
SANSITIV : Mwa ki pou ranz so kari zordi.  
89 
 FIDELIA : Madam bien?  
SANSITIV : Plis ki bien!  
FIDELIA : Mo fer enpe dit e pou Madam?  
SANSITIV : Donn mwa enn wiski plito.  
FIDELIA : Wiski?  
SANSITIV : De dan enn!  
FIDELIA : Madam!  
SANSITIV : Manz pistas get sinema, twa. Peyna let pou mwa?  
FIDELIA : Ena zis enn let... pou Misie.  
SANSITIV : Amenn let la mo gete.  
FIDELIA : Ou kone, Misie pa kontan kan tous so zafer.  
SANSITIV : So zafer se mo zafer. Donn sa let la! Tro boukou gonaz pase deryer mo ledo.  
FIDELIA : Misie  pou ankoler.  
SANSITIV : Taler mwa ki pou ankoler! Fidelia, amenn sa let la. Apre, mont dan mo lasam, met tou mo bann 
zafer dan valiz, dan bwat... Taler enn vann pou vinn sers zot.... Mersi!   
(Li pran let la, ouver lanvlop, koumans lir.)  
FIDELIA : Ou pe kit nou Madam?  
SANSITIV : (Silans. Kontinie lir .) 
FIDELIA : Bon! Madam mo al lao.  
SANSITIV : Non, res lamem! Mo bizen to'si. ... Aster mo'nn gagn li!  
FIDELIA : Madam?  
SANSITIV : Mo finn axepte enn tonn grimas. Mo lapo finn vinn dir! Finn ler pou regle kont.  
FIDELIA : Madam?  
SANSITIV : Mo kwar ti'a meyer to'si to fer to valiz.  
FIDELIA : Mwa, Madam?   
SANSITIV : Mo pe amenn twa ar mwa.  
FIDEL IA: Mwa, Madam?  
SANSITIV : Tomem kart metres!  
FIDELIA : Metres Madam? Ki ou pe dir?  
SANSITIV : Pa traka, tou kart dan mo lame. Nou pran t ou nou zafer, nou kit sa lanfer la nou ale. ( Fidelia sorti. 
Sansitiv lir let la.)   
Fidelia,  
Mo pa dakor ki se mwa ki finn fer twa ansent.  To trene ar lezot e to'le mo ramas to batar. Bliye! Mo ti kwar 
to onet. Mo ti ole fond enn fami ar twa. To finn tom da n vis, to finn trair mo konfians. Mo finn fini efas twa 
dan mo lavi. Dir to galan Grosiro okip so batar. Mo'nn dir tou mo mama. Toulezour li pou priye St Expedi 
pou avoy twa dan lanfer.  
Pedan G.  
Fidelia, Fidelia, degaz twa vinn la. ( Fidelia galoupe, rantre .) 
FIDELIA : Ou finn apel mwa Madam?  
SANSITIV : Asiz twa la. Komie mwa to ansent?  
FIDELIA : Ansent! Mwa, Madam?  
SANSITIV : Ale ! Larg tou! Accouche!  
FIDELIA : (Fer sanblan plore .) Pa bon seki ou pe dir. Akoz mo enn malere.  
SANSITIV : Aret lakomedi! To ansent, to pa ansent?  
FIDELIA : Mo fer serman Madam, mo pa ansent.  
SANSITIV : Pourtan, to boyfrenn dir...  
FIDELIA : Ayaya! Sa let la sa! ... Madam promet ou pa pou kas lakle.  
SANSITIV : Koze avan, lerla mo gete.  
Zot mim enn konversasion. Lalimier tengn, apre enn timama li  realime.  
SANSITIV : Les tousa dan mo lame. ( Li pran so ver dan so lame. Fidelia sorti. ... Tann tapaz pa -lipie. Grosiro 
rantre.)  
GROSIRO : To'nn retourne? To pa ti pou...  
SANSITIV : To pa kontan mo'nn revini?  
90 
 GROSIRO : Wi, wi! Mo zis pa ti pe atann pou trouv twa isi.  
SANSITIV : Mo pe anpes twa fer to bakanal?  
GROSIRO : Get sa! Mo ena ase lamerdman koumsa. Pa vinn plen mwa ar sipak iete.   
SANSITIV : Lamerdman! Sa zis so reklam!  
GROSIRO : Ki ariv twa? To finn bwar bang!  
SANSITIV : Non, zis enn doub wiski.  
GROSIRO : Dep i kan to bwar?  
SANSITIV : Sa pa to problem. Me sannlala ki to problem.  
GROSIRO : Ki ete sa?   
SANSITIV : To pa trouve? Enn let. 
GROSIRO : (Li pran let la, koumans lir .) Ki sa komeraz la? Fidelia ek Gopia? Fidelia! Fidelia! Degaz twa vinn la!  
SANSITIV : Pa prefer  to diskit sa ar mwa dabor? Fidelia finn tronp twa monwar. To kwar tou fam enbesil 
kouma mwa?  
GROSIRO : Sansitiv, mo lam our, mo asir twa peyna nanye ... Zame pa finn ena nanye ant Fidelia ek mwa. 
(Fidelia rantre anmemtan. ) 
FIDELIA : Manti! Li'nn fer mwa gro -vant! Li finn tronp mo lavenir. Li finn.... Zis lamor kapav sov mo ti -baba.  
GROSIRO : Mo fer serman, li pe koz manti.  
SANSITIV : Fidelia, telefonn lapolis!  
GROSIRO : Kifer?  
SANSITIV : Mo bizen fer enn depozision. Adilter dan mo lakaz!  
GROSIRO : Chombo! Nou rod enn solision sivilize. Mazinn mo repitasion!... Gouverner Distrik pe vini. ... 
Fidelia, koz laverite. Mwa ki'nn fer twa  ansent?  
FIDELIA : Wi, Madam. Li'nn fors mwa.  
SANSITIV : Sa temwayaz la akablan! To a xepte divorse?  
GROSIRO : Wi, wi! Me selman pa fer skand al. 
SANSITIV : Sign sa papie la. ( Li signe. ) Ouf! Anfen lib! Me sepatou.  
GROSIRO : Ki ena ankor?  
SANSITIV : Lavenir Fideli a. Bizen enn fami pou so baba. To pou marye ar li?  
GROSIRO : Pa kapav marye enn laryaz!  
FIDELIA : Ou trouve kouma li ensilte mwa?  
SANSITIV : Tou zom parey! Nek konn tir kanet dan zwe. Kot Pedan Gopia?  
GROSIRO : Mo'nn dir li vinn get mwa isi. Li deza anretar.  
(Kikenn tap laport.)   
FIDELIA : Limem sa!  
SANSITIV : Kouma to kone?  
FIDELIA : So manier tap laport.  
SANSITIV : Al ouver laport la Fidelia! ( Fidelia al ouver laport. Pedan Gopia rantre .) 
PEDAN GOPIA : Gro fatra la la?  
GROSIRO : To bizen mwa?  
PEDAN GOPIA : Mo pe dim ann Madam si Bourzwa la la.  
GROSIRO : Anbon! To vinn dan mo lakaz pou fer galan ar mo servant.  
PEDAN GOPIA : Ou servant?  
GROSIRO : Fidelia, al sers mo fizi!  
AK 3 SENN 10  
Dan lari.  
SITWAYEN 1 : To'nn tande! Gouverner finn vinn enn kou antret.  
SITWAYEN 2 : Li fin n apel Sofok ek Korbizie pou konsilte zot.   
SITWAYEN 3 : Tann dir Karay So finn al get li ar enn long memoranndom.  
SITWAYEN 1 : Ki bolom la  finn fer?  
SITWAYEN 3:  Li'nn fou li antray.  
SITWAYEN 1 : E Zanfout, to'nn gagn niouz?  
91 
 ZANFOUT : Tou dimoun pe koze. To kw ar mo sourd?  
MOSAD : Ala zot rekoumans e xite! Tourn ki vir, vir ki tourn!  
AK 3 SENN 11  
Dan Lasal Konsey. Lasal plen kouma enn dizef. Lafou l exite. 
OFISIE : Silans! Silans! Sonnexelans Gouverner Distrik!  
(Tronpet, tanbour. Gouverner rantre.)  
GOUVERNER : Bann sitwayen Galileo Gonaz, mo remersie zot tou pou lakey ki zot finn donn mwa. Mo finn 
vinn isi dan enn moman bien difisil. Ti ena enn gran r ev dan nou leker. Nou ti'le nou lavil vinn enn model 
pou liniver. Nou ti'le fer lespri Galileo briye d an lemonn me, abba, gonaz finn rant partou. Nou lavil finn 
vinn enn laont. ... Pa kwar mo ti pe viv dan ilizion. Non, mo pa ti kwar ki gonaz ti pou dispar et net. Ti kapav 
diminie so lenflians. Me fale pa bes lebra. Nou kontinie nou zefor. ... Mo finn pran detrwa desizion pou 
debley teren. 1er. Mo finn disoud Konsey Minisipal ( aplodisman ); 2em. Mo finn nom enn komision 
administratif ( aplodisman ); 3em. Mo fin n dimann Lardwaz Sofok pran prezidans pou organiz ele xion 
(aplodisman ); 4em. Mo finn dimann Mohennjo K orbizie repran so let demision ( aplodisman ). Bon aster nou 
get bann problem ki dimann mo larbitraz. Madam Grosiro.  
SANSITIV : Wi vot e xelans!  
GOUVERNER : Ki ou problem?  
SANSITIV : Mo mari tronp mwa. Mo finn may li. Li finn a xepte divors.  
GOUVERNER : Peyna prob lem alor.  
SANSITIV : Li pe refiz rann mwa mo dot.  
GOUVERNER : Ou pe fer mwa rapel enn zafer. Mo finn desid pou konfiske tou dibien Grosiro. ( Dimoun tap 
lame , kriye, sonn petar. ) Dibien ki ou finn amene par ou maryaz pou rann ou.   
GROSIRO : Ilegal! Kont konsti tision! Mo inosan ziska...  
GOUVERNER : Gard al met li dan mem kaso ki Karay So. ( Bel e xitasion dan lasal. ) 
OFISIE : Silans! Silans!  
GOUVERNER : Deziem kees. Mamzel Fidelia vs Pedan Gopia. Mamzel Fidelia ki ou problem?   
PEDAN GOPIA : Why not ask me what's my pr oblem?  
GOUVERNER : Gete! Dan sa lasal la koz lang ofisiel nou lavil. Mo pa pou a xepte okenn patwa ousa dialek. 
Konpran! Mamzel Fidelia, rakont nou ou probl em.  
FIDELIA : Mo boyfrenn finn fer mwa gro -vant. Li pa'le marye. Li pa'le rekonet so zanfan.  
SANSITIV : (Ar Fidelia ) To koz manti dan Lasal Konsey?  
FIDELIA : (Ar Sansitiv ) Zot tou koz manti isi.   
GOUVERNER : Mafi, ou dir mwa ou ansent.  
FIDELIA : Wi Votexelans!  Mo kwar mo enpe ansent.  
GOUVERNER : Enpe ansent?  
SANSITIV : Li ansent Votexelans.  
GOUVERNER : Li enn par an ar ou?  
SANSITIV : Li travay kot mwa Votexelans.  
GOUVERNER : Solidarite fam. Enn bon pwen! Wi, Mamzel Fidelia?  
FIDELIA : Pepe, samem Pedan Gopia, pe les mw a anpandan. Li pa'le marye ar mwa.  
GOUVERNER : Kifer ou pe ensiste marye ar enn gopia? ( Tou dimoun riye .) Silaaanss!  
FIDELIA : Mo kontan li Votexelans.  
GOUVERNER : Pedan Gopia, ki ou ena pou dir?  
PEDAN GOPIA : Ler mo ti zwenn li mo ti pran li pou enn lot dimou n. Aster mo'nn dekouver ki li enn lot.  
GOUVERNER : Li pa mem dimoun?  
PEDAN GOPIA : Mem dimoun me pa mem dimoun.  
GOUVERNER : Zennom! Ou pa pe rod fer lenteresan?  
PEDAN GOPIA : Non, Votexelans. Kouma mo pou dir ou sa?  
SANSITIV : (Ar Pedan Gopia .) Mo dir li tou?  
GOUVERNER : Ki ou trouv pa bon ar li? Momem , si mo ti enpe pli zenn , mo ti pou pous bor ar li.  
PEDAN  GOPIA : Votexelans, mo mama zame pou a xepte enn belfi ki pa ... pa  ... ki  
BONNFAM : (Dan lasal. ) Votexelans! Pa ekout sa enbesil la. Mwa so mama mo dakor. Li bien bizen enn fam 
92 
 pou dres li, sa voryen la. ( Aplodisman . ) 
GOUVERNER : Mersi Matant!  
BONNFAM : Kan  mo ti ou matant mwa? Parye ou kwar ou tro zenn!  
GOUVERNER : Eskiz mwa Madam! Bon aster mo ena enn fon xion agreab. Mo ena plezir anons prosen 
maryaz Ortansia K orbizie ar Midi Sofok. Anou donn zot nou benedi xion. 
(Aplodisman, anbrasad etc. ) Dime mo pe pran a vion bien boner. Seswar mo donn zot tou randevou dan 
stad Galileo Galilei pou enn gran fet popiler.  
EPILOG  
Dan lari. Boukou mouvman ek animasion. Enn latmosfe r fet. Lalang Kabri rantre, linz kas -kase, bandaz 
partou, li pe mars ar beki.  
LALANG KABRI : Zot ri ye! Zot finn bien amize. ... Mwa, pa koze. Mo sort dan lanfer. Zot rapel sa maron la ti 
dir mwa degize kouma Karay So, lerla al kas konte bann Karabi, Konfeti , Bilenbi. Kouma mo ariv laba, 
koumadir zot ti pe atann mwa. Enn grap tom lor mwa, koumans bate. P a explike nanye! Zis bate! Enn bate 
bef! Mo dimann pardon. Mo dir zot mo pa Karay So, mo Lalang Kabri. Ou kwar zot ti pou aret bate. Kotsa! 
Zot bat plis! Mo t rouv zekler, zekler mo dir ou. Mo tourn zorey, mo fer zinga. Bap! Zame mo pou fer sa 
kalite grimas  la ankor. Nou ti ole enn ti lamizman, get ki tabisman lor mwa! ... E masinis bes sa rido la! Sanze 
mouyaz! Sanze bataz! Vire mam!   
RIDO  
RETOURN KONTENI/BACK TO CONTENTS  
 
SIR TOBY  
(Pou Anastas ia) 
" If music be the food of love, play on."  
SAPIT 1  
(Zistwar la koumanse an -niver dan enn pei tr opikal. Nou an Zwin/Zwiyet. Dan Tavern Damzann dirize par 
Misie Topet Damzann, dan lavil prensipal pei la ena enn lanbians fet ek kamaradri. Tavernn la plin m e ena 
zis zom.)  
VIE TONTON: E Topet, met enn dernie ladan!  
TOPET: Tonton, ou finn fini gagn ou doz . Bizen al lakaz aster. Tantinn pe atann ou ar roten bazar…. Taler 
pou fer nwar. Pa bliye an -niver fer nwar boner. Ou sime ou pa pou trouve.  
VIE TONTON: Pa fe r bezer do ta! Enn tipti pou mo kapav fer fas mo desten. Bann zom, ant nou, nou bizen 
solider.  
TOPET: Akoz samem ou pou bizen al pran ler, mars -marse, al lakaz, al manze, fer enn ti -gate ar tantinn, al 
dormi…  
VIE TONTON: Zenes nepli konpran vieyes!  
(Latab No 7. 4 zenes pe konsome.)  
ZENES 1: Misie Damzann, avoy 4 boutey labier ek 4 korn frir!  
TOPET: 4 b outey labier ek 4 korn frir pou latab nimero 7. Eh! Zot pe dormi dan sa lakwizinn la?  …Dramer, al 
netway latab nimero 4; … Zeb! E Zeb kot twa? Parye to pe dor mi dan latrinn! Kaserpoz, ramas sa bann ver 
sal la! … Tonton! Pa finn dir ou al lakaz? … Aret dera nz kliyan! ( Vie Tonton pe al kot latab No 7. ) 
ZENES 4: Pa pran kont Misie Damzann. … Koze gran dimoun!  
VIE TONTON: Ala omwen enn zenes ki konpran vieyes!  
ZENE S 2: Tonton sant enn sante.  
VIE TONTON: Lagorz sek, beta!  
ZENES 2: Sante avan, lerla nou mouy li.  
VIE TONTON: Sir?  
ZENES 2: Parol done, parol sakre!  
VIE TONTON: ( Pran enn sez, asiz kot latab, servi latab kouma tabla, dres so lagorz, koumans sante. ) 
93 
 Donn m wa de boutey Bhay Khedou  
Samdi mo pey twa.  
Napa kapav!  
Donn mwa de boutey Bhay Khedou  
Samdi mo pey twa.  
Larim dan nene,  
Dilo dan lizie  
Pa may -may ar mwa Lilinn  
Va gagn dezagreman.  
Charli O! Charli O!  
Aret bwar me aret bwar divin banann,  
Dan divin banann en a bebet sizo.  
(Tex ek lamizik par Ti -Frere ) 
(Tou dimoun aplodi .) 
ZENES 2: Misie Damzann! Servi Tonton de dann enn.  
TOPET: To pou al kit li lakaz apre?  
ZENES 3: Kifer?  
TOPET: Li pou balote, tonbe. Li kapav blese. … Donn li zis enn demi topet e apre obliz li  al so lakaz.  
VIE TONTON: Be twa kot to problem ladan.  
TOPET: Mwa ki deside kisannla gagn drwa bwar dan mo tavern.  
VIE TONTON: To fer dominer ar vie dimoun. Prosenn ele xion mo sanz gouvernman 60 zero.  
(2 kliyan dan lavan -senn: Dammarro ek Kaspalto)  
DAMMARR O: To kwar sannkoutla li pou donn nou nou sans?  
KASPALTO: Kisannla?  
DAMMARRO: To pa rapel?  
KASP ALTO: Non.  
DAMMARRO: Dan Toufann pa ti dir nou prosenn lot kout nou ki pou vinn king?  
KASPALTO: Bliye! A xepte to ti -rol trankil. Tou manier dan repiblik peyna le rwa.  
DAMMARRO: Kwar samem twa!   
KASPALTO: Pran gagne. To toultan pli kone.  
DAMMARRO: Parye to p a kone?  
KASPALTO: Ki zafer?  
DAMMARRO: Ena so dimoun ki panse li kapav vinn rwayal.  
KASPALTO: Lerwa kouronn ferblan.  
DAMMARRO: Mem papie mouslinn 'si li pou gobe.  
KASPALTO: Mo konn li?  
DAMMARRO: Mo konn enn ladan.  
KASPALTO: Kisannla sa?  
DAMMARRO: Zeneral Ma rto. 
KASPALTO: Li?  
DAMMARRO: Pa Li! Zeneral Marto.  
KASPALTO: Depi kan li zeneral?  
DAMMARRO: Pitay mo koko, pitay mo zako! Li finn aste so galon, li finn aste so meday, aster li pe rod aste 
enn kouronn … Mem papie mase pa fer nanye.  
KASPALTO: E Dammarro! Sa vedir … savedir enn lot toufann pe vini? Pa fasil sa! … Bwat sa baba! … 
Dammarro, to pe fane. Kan ena moutouk pe rod ayjak Istwar, twa ki to pe rode? Enn ti -seke  dan enn 
zistwar. Be smart Dammarro!  
DAMMARRO: Pran gagne! To gran mari twa.  
KASPALTO: Pa sape babou! Mo ena enn plan.  
DAMMARRO: To bann plan ki pous traver la!  
KASPALTO: Ayo chokrra! Pa plan lagrikiltir, plan arsitektir, stratezi militer. Dammarro, ekout Kaspalto. 
Toufann pe vini! Rayt! .. . Koze foutou! Rayt pa rayt?  
DAMMARRO: Rayt!  
94 
 KASPALTO: Olie krwaz lebra dan tavern, atann toufann pase, anou, kouma dilo swiv kanal, swiv kouran, al 
naz dan gran dilo.  
DAMMARRO: Al tas dan resif. Fini dan lagel reken. Kas palto, aret fatig to nam.  
KASPALTO: Nou kapav vinn king!  
DAMMARRO: Dan repiblik peyna lerwa do ta! Pa tomem fek dir sa?  
KASPALTO: Mo ena enn kopen ki kapav amenn nou kot li.  
DAMMARRO: Kot kisannla?  
KASPALTO: Samem … Marto … Zeneral Marto. Tann dir li okip so bann bien kouma bizen. Minision plennti -
plennti! … Olie spektater, anou vinn akter … mem enn  ti-rol figiran pa fer nanye. Pourvi nou 'si nou gagn 
nou bout. E Bhay Topet! Met enn ti -daway dan mo ver, met lor kont Dammarro!  
(Detrwa zom kosto ek elegan ran tre. Zot tou abiy parey, zot ena mem bataz, zot marse parey. Topet 
galoupe al akeyir zot, gid z ot ver enn latab santral ki dominn lasenn.)  
TOPET: Korek isi mo bourzwa? … Zeb, Dramer, Kaserpoz okip Kapitenn Koulou ek so bann konpagnon 
distenge! Parey kom da bitid mo patron? Dramer, amenn kat boutey Titourvas Rwayal. … Enn ti -gajak 
spesial?  
KAPITENN KO ULOU: Amenn zis wiski pou lemoman.  
TOPET: Rayto! ( Topet retourn deryer kontwar. Vie Tonton koumans borde. ) Tonton, pa rekoumans ou 
sinema. Ale! Al lakaz! Sinon p ou sarye ou lao lao kouma lot fwa.  
KAPITENN KOULOU: Topet, pa pran li kont. Les nou nou pran li  kont. Nou nou la pou pran tou dimoun kont. 
… Sirtou bann ti -dimoun, bann vie, bann andikape, bann ki soufer exklizion.   
Kouma nou Lider Maximo Zeneral Marto kon tan dir:   
 
Ti-dimoun, dimoun vie,  
Andikape tou kalite  
Donn to lame, pran mo lame,  
Nou'al ansam ver mo destine.  
 
Serviter lepep, sakenn so boutey,  
Fer letour lasal, fer letour latab,  
Met nisa apar dan leker mizer,  
Les Soulbontan nway lizour dan aswar.  
 
Way!  Way! Le Koulou   
Fo Marto pou rant dan trou.  
 
Tou dimoun sant anker ar mwa:   
Way! Way! Le  Koulou   
Fo Marto pou rant dan trou.  
(Bann azan Marto fer letour lasal, vers wiski dan bann ver, fors seki pa bwar wiski, bwar. Dammarro ek 
Kaspalto rant dan sawal, sa nt pli for ki tou. Pandan ki fet pe deroule, Sir Toby rantre. Li enn bel zom, anviron 
6 pie. Li ena ant 45 ek 50 an e li paret kouma enn dimoun ki ena foul kapasite. So personalite enpozan me li 
pa konvansionel. Li al asiz dan enn kwen, ouver so lagazet, k oumans lir vadire nanye pa anormal. Me so 
prezans li kouma enn kal dan moter tamasa. Enn par enn dimoun koumans get dan so dire xion e aret sante. 
Alafen nek Dammarro ek Kaspalto pe sante -danse andeor tan, andeor ton, zot lipie maye, zot tom lor Vie 
Tonton ki ti pe dormi lor sali.)  
SAPIT 2  
(Dan lakaz Zeneral Marto. Lix ek galimacha ankonpetisio n. Enn gran vatevien. Lor enn gran fotey - enn 
espes imitasion tronn - Zeneral Marto finn tal so kadav, antoure par enn trale parazit , zom kouma fam , ki 
abiye parey ko uma bann azan Zeneral Marto dan sapit 1. Li enn moniman grosierte, arogans ek 
megalomani me so bann chokrra ek chokrri konsider li kouma enn tigit pli piti ki Bondie, bien tigit mem.)  
ZENERAL MARTO: If music be the food of love, play on. Give me boukou -boukou, bous tou mo trou. ( Dan 
lantouraz Z.M li enn tradision respekte reliziezman ki asakfw a li koze, ninport ki li dir, tou dimoun aplodi .) 
95 
 Lalang Rozet sant enn raag erotik -santimantal, sipa trap mo goble, sipa bel -bel sousou, long -long pikan.  
LALANG ROZET : Z.M mo finn konpoz enn sante pou selebre ou grander, enn im interplastisinn ki retras o u 
explwa erotik ek ou mision mesianik..  
ZENERAL MARTO: Ki ete sa?  
LALANG ROZET: Explik li Akademia.  
AKADEMIA: ( Pran enn poz gran intelektiel ) From the noun"Mesiah" mea ning "The promised deliverer…  
ZENERAL MARTO: Eta lasos! To kwar mo pey twa pou fer ler is i? Ki ve dir me… me … me  
LALANG ROZET: Mesianik.  
ZENERAL MARTO: Samem!  
AKADEMIA: Enn gran kaser pake.  
ZENERAL MARTO: ( Bien kontan ) Akademia, to bizen koz sinp, fode pa  fer gran -nwar parski to konn koz 
Eskimo, Esperannto, Volapouk ousa Madam Sere. Ti -dimoun  pa kontan dimoun ki met dan zar. Zot kontan 
dimoun fran ki koz kare -kare, ki dir zot fran -fran 'Koze foutou!' ousa 'Bous lagel!'… To fer lagel mo 
Akademia? Vini, Z.M anbras twa. ( Aplodisman ) … Lalang Rozet larg enn bon sawal, met douser, armoni ek 
Zwisans -San-Fren dan leker angourdi mo bon dalon Akademia. Sofe ravann!  
LALANG ROZET: ( Lekip mizisien pran zot plas .) 
O, O, O, Z.M ke ze vou tem!  
Vouzet pli gran ke le pli pe ti, 
Vouzet pli peti ke le pli gran  
O, O, O, Z.M ke ze vou tem!  
 
Kan ou fer sourir ledan l or briye,  
Kan ou ankoler ou linet kime;  
Kan ou satisfe ou dalon gagn bon,  
Kan ou mekontan firmaman pet pom.  
 
O, O, O, Z.M ke ze vou tem!  
Vouzet pli gran ke le pli peti , 
Vouzet pli peti ke le pli gran  
O, O, O, Z.M ke ze vou tem!  
 
ZENERAL MARTO: Tousa bien k orek me mank zepis … Pa fer nanye. … Enn prosenn lot kout! Bon bann 
zanfan, ena enn louvraz enportan ki mo pou bizen fer zordi. Fale pa deranz mwa. Kouma bon zanfan mo 'le 
zot tou zot al asiz dan zot kwen ansilans kouma figiran dan fim mie. Sef Kravas kot t wa? Parye li'nn al kas 
enn poz ar sa ti -fam la?  
SEF KRAVAS: Non , Z.M mo lamem.  
ZENERAL MARTO: Kotsa?  
SEF KRAVAS: La, deryer ou fotey.  
ZENERAL MARTO: Tousel?  
SEF KRAVAS : Wi … Non! Anfen … preske! ( Li sorti deryer fotey .) 
ZENERAL MARTO: Atas to labraget! ( Tou dimoun riye, aplodi .) Bann kamwad, kliyan, fourniser, partner 
enportan, serye pou vini la. Fode nou enpresionn zot, fer zot konpran we mean biznes. Fode pa ena 
kafou yaz, magouyaz, derapaz, zestaz, kourtaz ek lezot bataz. Enn bon negosiasion, sa ki nou bi zen. Donn 
seki bizen done, pourvi gagn seki bizen gagne. Pandan ki mo tir plan, tras sime, okip zafer mo'le enn silans 
trankil san tapaz. Zis bann ki finn gagn enn rol , zwe zot rol. Lezot choupchap! Aplodi kan donn signal. Sef 
Kravas, fwet dan lame, veye k i pa ena okenn enfra xion, okenn endesizion, okenn enkondisionel, okenn 
enzon xion, enteripsion, exklamasion, difamasion! ( Bann etranze rantre. Zot tou finn met kostim 3  pies, sapo 
fet; zot tou fim sigar. Kouma zot rantre, pou sak zom enn fam sexy avanse, ak eyir li, frot -frot ar li, amenn li 
asize, asiz koste ar li. Bann weyter rantre ar plato labwason ek ver. Z.M diboute, al swet zot bienveni .) 
Bienveni otan ke vouzet! Z eneral Marto ek so larme koulou eprouv enn gran plezurasion akeyur zot dan 
nou humble dem er. 
ETRANZE -AN-SEF: Zeneral, nou bien prese. Ou nek bizen dir wi ou non. Si ou dir wi, nou diskit kondision. 
Sinon goudbay Charli!  
96 
 ZENERAL MARTO: Bien sir repons se "w i". 
ETRANZE -AN-SEF: Savedir ou a xepte: (1) Bann zarm ki nou ofer ou; (2) Pey bann zarm la  ar lamone ladrog ki 
nou donn ou pou vande; (3) Ler pran pouvwar met mo bann zom dan bann post -kle; (4) Se mwa ki desid 
politik enteryer ek exteryer. … Samem tou!  
ZENE RAL MARTO: Foul dakor!  
ETRANZE -AN-SEF: Fer li segne.  
ZENERAL MARTO: ( Pran so plim .) Kot p ou signe?  
ETRANZE -AN-SEF: Pa signe! Segne!  
ZENERAL MARTO: Segne?  
ETRANZE -AN-SEF: Ou signe ar ou disan. Si ou pa respekte kontra ou pou peye ar ou disan.  
ZENERAL MARTO:  Aaan!  
ETRANZE -AN-SEF: Pa perdi letan! ( 2 kosto may Z.M, ouver so pous ar enn razwar, fer  li met so lanprent ar so 
prop disan. ) Si mo pa satisfe, prosenn fwa razwar pou trans lagorz. Salam!  
( Bann etranze sorti. Z.M pran so mouswar anvlop so pous. Li pe tr anspir gro. )  
ZENERAL MARTO: Kwi -vide! Koumsa ki fer biznes. Taye -raze, perse -met sek! ( Li get otour li. So larme 
parazit, roderdeler finn fini krake. ) Ki ariv zot? Zot pa aplodi? ( Zot aplodi timidman .) 
SAPIT 3  
Dan livingroum Beatris -Shakti. Li anviron 7 e r diswar. Kouma nou an -niver pe fer bien nwar. Atraver enn 
lafnet trouv lalinn deryer ban n pie. Enn lalimier dous, tamize ekler lasam la ki ni tro gran, ni tro piti. Peyna 
okenn tras lix me li enn mirwar bon gou atraver bann tablo orizinal, enn bibliotek k i kontenir bann gran 
klasik bien relie, enn piano Steinway ek enn kole xion CD ki zis enn koneser kapav apresie. Lamizik Gershwin 
"Rhapsody in Blue" pe zwe. Sir Toby lor enn divan pe lir enn liv. Akote li lor enn taboure ena enn ver diven 
rouz ki li sirote tanzantan. Li leve, tengn CD, pran so ver diven, al kot piano, tap enn not, enn fraz mizikal, 
ekrir lamizik, reseye, … lerla koumans zwe ek sante.  
 
Mem si koumadir mwa mo ti'enn ate  
- Mo'nn deza konn sa - 
Ler mo ti zwenn twa Beatris -Shakti  
- Lespri transpi re - 
Dekouver to nam, fer lamour ar twa  
- Angst chombo mo trip - 
Retrouv kreasion dan  sak gout frison,  
Pran sime frengan ver lasours sakre …  
 
Mem si koumadir mo ti enn ate  
Akoz nou lamour Beatris -Shakti  
Mo ti pou envant Bondie Kreater,  
Ranz enn katedral da n limaziner,  
Eple imortel pou ki twa ek mwa  
Zame separe, Beatris -Shakti.  
( Letan li p e sante, Beatris -Shakti rantre, bos tayt kot laport, atann sante la fini. Ler sante la fini li aplodi. Sir 
Toby vire, leve al anbras li. Li enn avokat anviron 40 an, enpe gro, bien elegan e bien dan so lapo. Bonte ek 
fermte se so de gran kalite. Li kone ki  li ete, kot li anvi ale e kouma pou ariv laba. 10 an lavi kominn ar Sir 
Toby finn permet zot devlop enn relasion kot afe xion rim ar pasion, kot lamour, tandres, considera sion ek 
respe resiprok konzig verb "kontan".)  
SIR TOBY: B.S to ti la tou sa letan la?  
BEATRIS -SHAKTI: Sir Toby, mo finn may ou anplen pe sant romans dan zorey ou doulsine.  
SIR TOBY: Mo doulsine se mo B.S.  
BEATRIS -SHAKTI: Tansion mo tonton! Bakis pe giji to  lapeti.  
SIR TOBY: Mo pli kwar Venis.  
BEATRIS -SHAKTI: Tob, to finn tann dernie nouvel ? Lord Orsino pe reyni dirzans so konsey.  
SIR TOBY: Omwen li'nn reysi pran enn desizion. Aster atann pou get rezilta. Tansion petar fizet.  
97 
 BEATRIS -SHAKTI: Pa fasil ar li s a boug la! Li'nn re -ofer mwa enn fotey malgre ki mo finn fini refiz li de fwa.  
SIR TO BY: Difisil pou dir ki li ete vreman. Ena panse ki li enn gran stratez me mwa mo kwar li …  
BEATRIS -SHAKTI: … enn bachara. Li pa enn move boug me …  
SIR TOBY: … li pa enn li der. … Enn ti -rouz?  
BEATRIS -SHAKTI: Enn ti -rouz zour mo laniverser?  
SIR TOBY: Ayo mo' nn bliye! Sori mo gate. Bien sir! Sanpagn pou mo doulsine. ( Li sorti e retourne ar enn 
boutey sanpagn dan enn so -a-glas e de flit .) Beatris -Shakti, to fer mwa loner sorti ar mwa seswar?  
BEATRIS -SHAKTI: Kotsa? Dan Tavern Damzann kot Misie Topet?  
SIR TOBY: P a enn move lide sa! Enn lot teritwar zom tonbe.  
BEATRIS -SHAKTI: Non mersi, Sir Toby.  
SIR TOBY: Beatris -Shakti, ou enn ti -bourzwaz.  
BEATRIS -SHAKTI: Pa fer nanye. Mo les twa  gard monopol lor rwayom Samazeste Topet.  
SIR TOBY: Eh! To fer mwa rapel. Yer swar da n Damzann grimas la ti kontinie. Bann kapitenn koulou Zeneral 
Marto ti pe kontinie pas bagou, pas siro, manz krann, aste konsians ar lavaper larak…  
BEATRIS -SHAKTI: Pa nouv o sa!  
SIR TOBY: Non. Me aster zot fer zot louvraz ar metod. Sa li pa pakej ki finn so rti dan latet enn kokom kouma 
Marto. Ena enn marstermayn deryer tousa.  
BEATRIS -SHAKTI: Normal! Mafia enternasional. Akoz samem Lord Orsino finn konvok enn renion dirzans. 
Dapre seki mo'nn tande Inntelijens -Younit finn donn li bann lenformasion troublan.  
SIR TOBY: Li pa pe rod lak tou dimoun sa? Kre enn sikoz, ralye tou dimoun otour li pou konsolid so pouvwar 
ki pou lemoman bien golmal.  
BEATRIS -SHAKTI: Lord Orsino, Makiavel?  Difisil! … Li ena boukou defo me enn ki xoz mo sir, li pa malonet, li 
pa konn magouye . Kikfwa akoz samem so pouvwar toultan pou golmal.  
SIR TOBY: Dapre twa, pouvwar solid li baze lor trik ek magouy? Non do ta! Demokrasi ek transparans 
samem meyer garanti. … Tousala bel -bel koze! Anverite nanye pa pou sanze. Orsino ale, Orsino vini; Marto 
pran plas Marto …  
BEATRIS -SHAKTI: Me Sir Toby pou touzour la! Enn fouka ki anpes roulman roul friwil. Enn fouka ki mo 
adore.  
SIR TOBY: To pa ankor reponn mo envitasion.  
BEATRIS -SHAKTI: Ki envitasion?  
SIR TOBY: Pou sorti ar mwa seswar. ( Telefonn sone. Sir To by al pran telefonn. ) Alo wi! Wi, isi mem sa. … 
Kisannla ole koz ar li. … Atann enn timama. B.S, telefonn pou twa.  
BEATRIS -SHAKTI: Kisannla sa?  
SIR TOBY: Biro Lord Orsino.  (Li pran enn magazinn, al dan lot kote lasal la. Li fer sanblan li pe lir me anverit e 
li pe sey devine ki pe pase lor telefonn. Tanzantan li louk Beatris -Shakti ki pe gagn enn konversasion bien 
serye ar so enterlokiter. ) 
BEATRIS -SHAKTI: … donn mwa detrwa zour pou reflesi. ( Li poz resepter. Li dibout anplas anplen reflexion. ) 
SIR TOBY: A p enny for your thought!  
BEATRIS -SHAKTI: Hen! … Lord Orsino … Li pe dimann mwa form enn gouvernman renesans nasional.  
SIR TOBY: Renesans nasional?  
BEATRIS -SHAKTI: Li panse k i obskirantism ek so zimo siamwa, koripsion, finn rant telman dan fon nou 
sosiete ki pou sorti dan sa langrenaz la bizen mobiliz tou bann resours entelektiel ek spiritiel … Li kwar ki 
dimoun kouma mwa … kouma twa.  
SIR TOBY: Mwa! Mo kwar so latet finn gate net! ( Kikenn tap laport .) Kisannla sa kapavet? ( Li mars ver 
laport .) Mesaze Orsino? E nan la! ( Li ouver laport. Enn zom kosto, klerman enn dimoun enportan dan larme 
Zeneral Marto, rantre britalman, san dir bonswar, al direk -direk lor Beatris -Shakti. Ler li ariv pre ar B.S, li 
aret enn kout sek .) Zennom kouma ou apele?  
KAPITENN KOULOU: Kapit enn Koulou alias K.K..  
SIR TOBY: Broket?  
KAPITENN KOULOU: Ki to dir?  
SIR TOBY: Pa enportan.  
KAPITENN KOULOU: An! … Dir mwa! Mo pa konn twa, mwa?  
SIR TOBY: Dir mwa ou.  
98 
 KAPI TENN KOULOU: Me wi mo konn twa. Tomem sa zouav ki ti rod fer mari.  
SIR TOBY: Mwa?  
KAPITENN KOULOU: Wi twa, tomem twa, tomem, tomem,  twa. Yer swar dan bivet Topet.  
SIR TOBY: B.S, Misie Broket enn gran poet. Ritm ek rim fer koustik, tiklaketikdendenkouden. P oezi nonsans 
lor baz!  
KAPITENN KOULOU: Li koz nenport. So latet pa bon?  
SIR TOBY: ( Li sante. ) Bon, bon, bon do mama get kouma fer bon  
Ti-mimi vinn kondir mwa me get deor kouma fer bon...  
KAPITENN KOULOU: Mamzel, dir sa nenport la fonn depi isi. Mo ena enn mesaz enportan pou zis ou zorey.  
BEATRIS -SHAKTI: Zis mo zorey? Be mo lespri?  
KAPITENN  KOULOU: Sawsi!  
BEATRIS -SHAKTI: Be mo leker?  
KAPITENN KOULOU: Sawsi!  
BEATRIS -SHAKTI: Be mo lamour?  
KAPITENN KOULOU: Sawsi!  
BEATRIS -SHAKTI: Sir Toby kapav reste alor. Limem  mo lamour.  
KAPITENN KOULOU: Enposib!  
BEATRIS -SHAKTI: Kifer?  
KAPITENN KOULOU: Dan ou desten mo'nn lir enn lot non. … Zed -em! 
BEATRIS -SHAKTI: Zed -em?  
KAPITENN KOULOU: Z…M. Zeneral Marto.  
BEATRIS -SHAKTI: Kisannla dir sa?  
KAPITENN KOULOU: Mwa, Kapitenn Koulou . Mo lider Maximo Z.M finn avoy mwa pou fer ou enn lof. Ou 
mars ar li, ou sof so lili , anretour li donn ou enn ti -bout so grander. Enn lof enkondisionel sibzonktif prezan 
san partaz, makiyaz ou gonaz. Enn lof istorik!  
BEATRIS -SHAKTI: Difisil refize.  
KAPITE NN KOULOU: Z.M pou refiz ou refize. Oblize a xepte. Sinon …  
SIR TOBY: Sinon?  
KAPITENN KOULOU: To aval to akdenesans.  
SIR TOBY: Mayfrenn! Enn terib sa! Get kouma mo pe tranble B.S. Mo prefer sove al kasiet. Mo leker bat dan 
mo mole. B.S mo B.S pa les li fer dominer ar mwa. ( K.K kwar li'nn gagn zafer ar enn piaw. Li fons drwat lor 
Sir Toby ki  enn sentir nwar djouditsou. Lespas enn segonn K.K pe roule lor sali. Sir Toby kontinie fer so kloun. 
Beatris -Shakti pe korde ar riye. Li kontrol so riye, al donn K.K enn koudme pou leve .) 
BEATRIS -SHAKTI: Pov Misie K.K finn may ar tapi, finn tonbe. Toby, v inn donn enn koudme pou lev li.  
KAPITENN KOULOU: Pa les li tous mwa! Enn movezer sa! ( Li mars katpat li sorti. ) 
SAPIT 4  
(Dan lari. Ena enn gran vatevien. Dammarro ek Kaspa lto kot marsan alouda, Bay Lamous.)  
BAY LAMOUS: Siro! Siro! Siro! E mo larme, pa mouy  lagorz zordi?  
DAMMARRO: Labous lapat -lapat! Plen enn gro ver.  
BAY LAMOUS: Met lamous, Dammarro?  
DAMMARRO: Normal Bay Lamous. Twa Kaspalto?  
KASPALTO: Donn mwa enn ver limo n. Zwisans yer ankor donn mwa vertiz. Bizen aranz labous, Bay Lamous.   
BAY LAMOUS: Ko t zot ti ete yer?  
KASPALTO: Enn rev, Bay Lamous, enn rev. Zwisans san fren. Sa li bizen vinn premie minis! Lerla zwisans san 
fren 24 lor 24.  
BAY LAMOUS: Zot ti kot …  
KASPA LTO: ( Li met so lendex kot so lalev. ) Shuuut! Top sikret! Pa poz kestion. Fer kouma t ang. Ferm lizie, 
amize.  
DAMMARRO: Amize, ferm lizie, fer lezot amize ziska ferm lizie.  
BAY LAMOUS: E mo larme, aret koz parabol. Tro boner gramaten pou konpran lespri avan se. 
KASPALTO: Pa sey konpran! Nou nou lor later pou fer nou lider plezir. Ler li gagn  bon nou nou gagn bon. Li 
donn nou materyo pou fer pitay rantre. Zoli komision mo dir twa! Anretour nou gagn so prote xion ek so 
99 
 benedi xion. Plis li monte plis nou nou dan bien.  
DAMMARRO: Plis nou monte, kadadak -kadadak, plis nou dan bien! Pa manti!  
KASPALT O: Dammarro, mo bien kwar to servo, si to ankor ena enn, finn fini desann dan to bavant. Un peu 
de serieux je t'en prie! … Bay Lamous, ena enn gran problematik. So solisio n tik -tik dan kondision istorik ik -
ik. Li enn koulou enportan dan larme Zeneral Marto . Bay Lamous pardonn mo kamarad Dammarro. So 
lazenes vieyi so lespri.  
BAY LAMOUS: Kaspalto, pa fek -fek la mem, to ti dir mwa ki …  
KASPALTO: Avantier enn zafer. Yer enn lot  zafer. Zordi enn lot -lot zafer. Dime …  
BAY LAMOUS: … enn lot -lot-lot zafer.  
DAMMARRO : Kilot! Ki kilot?  
KASPALTO: Dammarro, aret fer ler! Sinon marto anter twa dan dibwa dan danbwa. Bay Lamous, ekout mwa 
bien. To bizen prote xion enn paren. Mo finn fek desi de pou vinn to paren. Mo pou donn twa marsandiz; 
lamwatie to donn kado pou fer nouvo kliyan; lot lamwatie to vann bien ser ar bann kliyan ki pa kapav viv 
san nou marsandiz. Mo donn twa komision, prote xion, benedi xion. Rezilta: nou tou gagn bel -bel satisfa xion. 
DAMMARRO: ( Li sant sante Rolling Stone .) I can get full satisfaction!  
KASPALTO: Bay Lamous, to ena enn bout elastoplas?  
BAY LAMOUS: Kifer?  
KASPALTO: Mo sel lagel sa fatra la. ( Enn loto aret sek. Kapitenn Koulou (K.K) desann, vinn drwat lor Kaspalto 
ek Dammarro.)  
KAPITENN KOULOU: E zot de la! Samem zot apel enn louvraz serye?  
KASPALTO:  Dammarro, ti pe gagn swaf.  
DAMMARRO: Mwa?  
KASPALTO: Pa pran li kont sef. So lespri pa bon. Zwisans san fren finn iz so tanbour. Pa traka, mwa mo la 
pou anpes zavari.  
KAPI TENN KOULOU: Bon, pa bliye enstri xion formel: zwisans san fren dan ladesant, samem ki ltir imortel -
iniversel. Bizen ki tou bann zenn rant dan jalsa lizie ferme. Tanto tou dimoun bizen prezan dan servis -de-
mor-vivan pou vers zot kontribision dan lakes Zwisan s-San-Fren. ( Li sorti .) 
BAY LAMOUS: Kisannla sa? Premie fwa mo zwenn li.  
KASPALTO: Li mem Kapitenn Koulou dan larme Zeneral Marto. Lebra drwat Lider Maximo. Kan li terne bann 
ti-koulou gagn lerim. … Kont lor mwa. Mo pou dres to papie, fer li vinn to prensip al paren. Lerla beta, soley 
leve zis pou twa, sirtou si to kontan ti -garson. Zwisans san fren dan lebra Kapitenn Koulou.  
BAY LAMOUS: Mwa mo pas!  
KASPALTO ek DAMMARRO: To pas! Kifer?  
BAY LAMOUS: ( Li sante. Koregrafi. ) 
Mwa mo zis enn marsan alouda,  
Mo exper dan servi toukmarya.  
Napa vinn koz ar mwa tralala,  
Mwa mo zis enn marsan alouda.  
Refr en 
Glase -frape, frape -glase.  
 
Kan soley pe fer zot transpir gro,  
Kan egrer vir zot anbalao,  
Vinn kot mwa, mo donn zot ti -douser,  
Mwa mo zis enn marsan alouda.  
Refren  
Glase -frape, frape -glase.  
 
E tantinn bwar enn ver panakon,  
E tonton bwar enn ver zi limon;  
Bann zanfan zot pa pou rasazie  
Si zot konn mizir zis kantite.  
100 
 Refren  
Glase -frape, frape -glase.  
 
Mwa mo zis enn marsan alouda,  
Mo exper dan servi toukmarya.  
Napa vinn koz a r mwa tralala,  
Mwa mo zis enn marsan alouda.  
Refren  
Glase -frape, frape -glase.  
(Pandan  sante ek danse ena enn atroupman. Kapitenn Koulou finn vinn gete ki pe pase. Deryer li, li pa kone, 
Sir Toby pe diboute.)  
SIR TOBY: ( Ar enn lavwa tenor li sant lor mem le r ki Bay lamous so sante. )  
Bay Lamous, enn ver dile kaye.  
Glase -frape, frape -glase.  
(Tou dimoun vir dan so dire xion.) Alo Misie Broket! Touzour disip Zwisans -San-Fren? Magister Supremo dan 
kabine Marto, … latrinn ousa kabine?  
KAPITENN KOULOU: Ki ou pe koz e? Mo pa konpran. Mo pa konn ou.  
SIR TOBY: Ti me konn pa!  
KAPITENN KOULOU: Mo enn sit wayen onet ki okip mo zafer, pa met mo nene … ( Amizir li koze li kile ziska li 
disparet andeor lasenn .) 
SAPIT 5  
(Dan restoran "Kot BonNanA", enn landrwa kot bann koneser m anze ek diven , zwenn regilierman dan enn 
lanbians festen. Bann weyter ek weytres elegan ek rafine dans bale ler zot marse. Profesionalism rim ar 
bote.)  
BANN WEYTER EK WEYTRES:  
Mesdames et mesieurs,  
Ladies and Gentlemen,  
Kot BonNanA, bon -bon nana nou nana,  
Bon-bon diven nou nana  
Kot BonNanA.  
MANEJER RESTORAN:  
Okip latab nimero trez!  
Ther èse ma fille ne va pas au soley.  
Okip latab nimero douz!  
Bouz -bouze, bouz anba -anba.  
BANN WEYTER EK WEYTRES:  
Mesdames et mesieurs,  
Ladies and Gentlemen,  
Kot BonNanA, bon -bon nana nou nana,  
Bon-bon diven nou nana  
Kot BonNanA.  
MANEJER RESTORAN:  
Monsieur, Madame, how do you do?  
Disik Moris li bien bien dou.  
Mademoiselle, comment ça va?  
It's good to know you're good to know.  
BANN WEYTER EK WEYTRES:   
Mesdames et mesieurs,  
Ladies an d Gentlemen,  
Kot BonNanA, bon -bon nana nou nana,  
Bon-bon diven nou nana  
Kot BonNanA.  
101 
 (Manejer restoran al kot latab kot enn zenn koup dan paraz 21 an pe manze. Tifi la apel Miranda ek garson 
la Gabriyel.)  
MANEJER RESTORAN: Mis Miranda, bonnaniverser!  
MIRAN DA: Kouma ou k one? Parye Gabriyel sa?  
GABRIYEL: Not guilty your Honour. Mo fer serman pa mwa sa.  
BANN WEYTER EK WEYTRES:   
Degaze, degaze!  
Kisannla, kisannla?  
Degaze, degaze!  
Kisannla finn fer sa?  
GABRIYEL: Sirman Tonton Toby.  
MIRANDA: Tonton Toby?  
GABRIYEL : Yer dan koz -koze mo ti dir li an pasan ki mo pa ti pou kapav al dine kot li ek B.S parski mo ti pou 
vinn isi ar twa pou ki asam twa ek mwa, nou selebre to laniverser.  
(Detrwa weyter/weytres amenn sanpagn, bouke fler ek enn gato.)  
MIRANDA: Pa fasil ar li sa! 
BANN WEYTE R EK WEYTRES:  
Mis Miranda finn gagn laz, do koko,  
Mis Miranda finn gagn laz.  
Tourn paz lor paz, laz fer letaz   
Me admirab Miranda peyna laz, do koko,  
Peyna laz, peyna laz.  
Bonnaniverseeerrr!  
GABRIYEL:  
Miranda, admirab Miranda,  
Si mo dir to en n reyon soley  
Kan niaz nwar finn kouver mo lesiel;  
Si mo dir to enn tras barlizour  
Kan desten finn plonz mwa dan trou nwar  
Li pa vre, mo pe koz gro manti  
Parski twa to bien plis ki tousa.  
BANN WEYTER EK WEYTRES:  
Mis Miranda finn gagn laz, do koko,  
Mis Mira nda finn gagn laz. 
Tourn paz lor paz, laz fer letaz   
Me admirab Miranda peyna laz, do koko,  
Peyna laz, peyna laz.  
Bonnaniverseeerrr!  
GABRIYEL:  
Si mo dir ki mo lir to bonte,  
To bote ek to senserite  
Dan sourir to lizie manifik,  
Dan regar to lalev fantastik;  
Si mo dir tomem mo laprenses  
Li pa vre, mo pe koz gro manti  
Parski twa to bien plis ki tousa.  
BANN WEYTER EK WEYTRES:  
Mis Miranda finn gagn laz, do koko,  
Mis Miranda finn gagn laz.  
Tourn paz lor paz, laz fer letaz   
Me admirab Miranda peyna laz, do koko,  
Peyna laz, p eyna laz.  
102 
 Bonnaniverseeerrr!  
GABRIYEL:  
Si mo dir mo lamour li inik,  
To finn fer mo lavi vinn mazik  
Depi zour nou regar ti krwaze;  
Si mo dir ki san twa mo enn gon,  
Enn gomon ki pe sek lor laplaz  
Pa kwar mwa mo pe koz gro mansonz  
Nou lamour li ve d ir plis ki  sa. 
BANN WEYTER EK WEYTRES:  
Mis Miranda finn gagn laz, do koko,  
Mis Miranda finn gagn laz.  
Tournn paz lor paz, laz fer letaz   
Me admirab Miranda peyna laz, do koko,  
Peyna laz, peyna laz.  
Bonnaniverseeerrr!  
(Aplodisman, akolad, kas -pognedme. Bel lanbians f et.) 
MIRANDA: Pa fasil ar to tonton la!  
GABRIYEL: Enn dimoun bien spesial. Un Monsieur.  
MIRANDA: Li kone kisannla mo ete?  
GABRIYEL: Mo pa'nkor dir li. Pa pou ena problem. Li enn dimoun lespri ouver. … Li ek B.S zot koumadir mo 
paran. Mo kwar finn  ariv ler pou to zwenn zot. Miranda, mo bizen prezant twa ar mo fami. … Kifer to ezite?  
MIRANDA: Pa kone. Mo per ki tou seki separ nou vinn pli for ki nou lamour.  
GABRIYEL: No way!  … Bonnaniverser mo gate.  
(Bann mizisien antour Miranda ek Gabriyel, koumans  zwe enn v als. Nou de amoure valse.)  
SAPIT 6  
(Dan lakaz Zeneral Marto. Z.M ek so bann sibaltern pe zwe kart. Enn mesaze rantre.)  
MESAZE: Zeneral, Misie Lakord Pandi dir ou li bien bizen koz ar ou.  
ZENERAL MARTO: Dir li rantre.  
MESAZE: Li ole koz ar ou tous el. Zis ou . 
ZENERAL MARTO: ( Ar so bann sibaltern. ) Bon, al atann mwa deor. ( Zot paret pa dakor. Kouma tou parazit, 
zot per zot perdi zot plas. Me zot per pou proteste. Zot sorti lantman, get mesaze la ar gro -gro lizie .) Dir 
Misie Lakord Pandi li kapav vini . 
MESAZE: Oye! Oye! Misie Lakord Pandi, Disip Thanatos, konseye spesial Lider Maximo Zeneral Marto, 
konsiltan an kominikasion, an stratezi, an koudeta ek galimacha pe vini. Vans zot! Met sime kler. Pa les zot 
lonbraz polie so dinite. Antre exelans! ( Roulma n tanbour,  tronpet. Enn ti -bonom mengi -mengi lor zepol de 
kosto rantre. ) 
LAKORD PANDI: ( Enn lavwa efemine ki flit -flite. ) Zeneral Marto, pe perdi tro boukou letan. Ou sponnsor 
prensipal bien ankoler. Si sa kontinie zot pou retir zot soutien, al rod enn lot  alye ki k onn taye -raze. 
Sanepepasekontinie!  
ZENERAL MARTO: Dir Paren -an-Sef pa ankoler. Mo pe fer tou seki neseser. Nou pre pou ariv dan bit. Bizen 
pasian.   
LAKORD PANDI: Pasian? Lopital Brawn Sekard? Pandan ki ou pe perdi letan manze, bwar, zwe kart, fer  
gonaz, ko z gonaz , Orsino pe konsolid so pouvwar. Depi enn mwa li'nn met sa fam la alatet enn gouvernman 
ki pe amenn nou lavi dir. Li pe plant Eros partou. Par grap pe zet bann zanfan Thanatos dan prizon. Bann 
fonxioner pe per pran gous. Tansion may dan fi le. Biznes  pe ralanti. Sanepepasekontinie! Mo ti konsey ou 
marye ar sa fam la. Olie ou kourtiz li, met li dan siro, fer li vinn enn poupet dan mo lame, ou avoy enn vilger 
nenport al fer enn propozision maryaz parey koumadir pe aste enn vie kachak charli ki  personn p a'le. 
ZENERAL MARTO: Mo ti dir ou mo pa konn koz ar fam… mo prefer ti -garson.  
LAKORD PANDI: To lapeti prive pa ena okenn lenportans. Seki enportan se ki to fer kouma bizen seki dir twa 
bizen fer. Pou nou plan marse, ofisielman to bizen enn fam ki  dimoun re spekte ek admire, enn fam marye 
ofisielman ar twa mem si li zis pou foto of isiel. Seki zot fer ousa pa fer ansam pa ena okenn lenportans 
103 
 politik. Fode ki pouvwar li senbolize par valer ansestral ki maryaz reprezante. Seki arive vre -vre mem pa 
enportan. Sek i paret ki enportan. Bizen konn anbet lizie dimoun. Samem ki apel marketing politik. Beatris -
Shakti ti pou ideal pou nou plan. Malsans proze la finn fware. Bizen rod enn lot… zwazo rar.  
ZENERAL MARTO: Be ki mwa mo kapav fer?  
LAKORD PANDI: Rann mw a enn gran , bien gran servis.  
ZENERAL MARTO: Avek plezir! Ki bizen fer?  
LAKORD PANDI: Pa fer nanye. Pa bouze tank mo pa donn lord. Konpran?  
ZENERAL MARTO: Wi sef. … Sef, kifer nou pa kidnap sa fam la, fors li marye ar mwa, fors li fer seki bizen fer 
dapre plan orizi nal. 
LAKORD PANDI: To finn vinn pagla?  
ZENERAL MARTO: Wi sef!  
LAKORD PANDI: Sa fam la, kouma to dir, li finn vinn premie minis; li ena enn gran servis sekirite. Difisil pou 
tous li. Par kont so boyfrenn, Sir Toby, li bien vilnerab. Li finn refiz bann lof k i finn fer li. Li pa'le perdi so 
liberte. Li pe kontinie viv parey kouma avan. Kapav fer enn lespri ar li. Les sa dan mo lame. Pa koz sa ar 
personn. Ar personn to'nn tande?  
ZENERAL MARTO: Wi sef! … Ki mo fer aster?  
LAKORD PANDI: Tourn pous, grate , santi. E  atann lord depi lao. Priye Zwisans -San-Fren.  
SAPIT 7  
(Dan rezidans ofisiel premie minis. Bann travayer, serviter ek responsab sekirite mars kouma revey. Sir Toby, 
enn liv dan so lame pe mars -marse. Kot li pase ena sourir, enn bon koze.)  
BANN SEK IRITE:   
Sekirite, responsabilite,  
Gramaten -tanto samem nou manze.  
Sekirite bann veri importent  
Nou okyoupay, sankwa disagriment.  
SIR TOBY:  
Tou dimoun okipe,  
Zot tou pe kas pake  
Me si ou dimann mwa  
Zot tou pe grat lamer pou zot pentir lesiel.  
BANN SERVITER:  
Konfor, l ezans, tousa dan nou lame;  
Gramaten -tanto samem nou sante.  
Nou la pou pran traka bann gran dimoun  
Pou ki gran dimoun okip nou traka.  
SIR TOBY:  
Tou dimoun okipe,  
Zot tou pe kas pake  
Me si ou dimann mwa  
Zot tou pe grat lamer pou zot pentir lesiel.  
BANN TRAVA YER:  
Prodiktivite, kreativite  
Gramaten -tanto samem nou done.  
Grasa nou travay planet pe sofe  
E personn pa'le ki nou sanz sime.  
SIR TOBY:  
Tou dimoun okipe,  
Zot tou pe kas pake  
Me si ou dimann mwa  
Zot tou pe grat lamer pou zot pentir lesiel.  
SIR TO BY: 
104 
 Lozik,  larezon, pasians, sakrifis  
Gramaten -tanto zot met lor lafis.  
Zot mizir si xe ar roupi ek sou  
Kan bizen lamizik lamour.  
 
BANN SEKIRITE, SERVITER, TRAVAYER:  
Sir Toby okipe,  
Sir Toby kas pake  
Me si ou dimann nou  
Li pe zis grat lamer pou li pentir les iel. 
(Latm osfer dekontrakte. Tou dimoun riye, fraternize. Sir Toby divan enn laport. Li tape, enn lavwa fam dir li 
rantre. Li ouver laport, rantre. Li dan biro Beatris -Shakti.)  
BEATRIS -SHAKTI: Bonzour gate! Ki to pe lir koumsa?  
SIR TOBY: Words, words, word s! 
BEATRIS -SHAKTI: To finn vinn Hamlet?  
SIR TOBY: Non, mwa mo zis enn kloun.  
BEATRIS -SHAKTI: Lear's fool?  
SIR TOBY: Non! Orsino's fool.  
BEATRIS -SHAKTI: To bwar enn kafe?  
SIR TOBY: Non, fer tro so. Fer mwa gagn enpe dilo glase.  
BEATRIS -SHAKTI: Enn zi?  
SIR T OBY: Non, zis H2O.  
BEATRIS -SHAKTI: Kifer to sek -sek koumsa?  
SIR TOBY: To pouvwar entimid mwa mo Bea.  
BEATRIS -SHAKTI: To kone mo pa ti gagn drwa refize. Nou pa pou revinn lor tousa. Mo finn dimann twa vinn 
zwenn mwa parski mo ena enn zafer enportan pou dir twa.  
SIR T OBY: To ansent?  
BEATRIS -SHAKTI: To kone mo pa kapav gagn zanfan.  
SIR TOBY: To anvi adopte enn?  
BEATRIS -SHAKTI: Nou ena Gabriyel. Ase.  
SIR TOBY: To anvi nou marye parski enn premie minis pa kapav viv dan pese. Enn move lekzanp pou bann 
zenn.  
BEATR IS-SHAKTI:  Tob, aret fer to kloun. Li serye seki mo ena pou dir twa.  
SIR TOBY: Fouf! Enn sans to biro erkondisione. Saler deor ensiportab. Ki meteo pe dir lor EL Nino.  
BEATRIS -SHAKTI: Sir Toby pa rod sanz koze… ( Sir Toby may B.S par deryer, anbras li lor s o likou .) Pa fasil ar 
twa mo gate! Aret fer to zokris. Ekout mwa. To pe ekout mwa?  
SIR TOBY: Wi Madam!  
BEATRIS -SHAKTI: Mo servis ransengnman, e nouvel la finn konfirme par Entelizans Enternasional, ena prev 
ki mafia enternasional ena enn plan pou servi twa  pou desta biliz gouvernman.  
SIR TOBY: Servi mwa?  
BEATRIS -SHAKTI: Si to lavi andanze, zot kas mo leren.  
SIR TOBY: Ki to'le dir?  
BEATRIS -SHAKTI: Ena enn plan pou kidnap twa pou fer santaz. Akoz samem mo pe dimann twa vinn viv isi 
kot nou pou kapav garanti to  sekirite e kas leren mafia… Kifer to pe get mwa koumsa?  
SIR TOBY: Pa enn lot ti -magouy politisien sa?  
BEATRIS -SHAKTI: Mo kone to pa fer konfians politisien e mo pa blam twa. Me kwar mwa, sitiasion la grav. 
Tou lor balans. Prosenn mouv pou determinan. Si n ou pa fer fo-pa, si nou pa donn ladverser labar nou sir 
nou donn mafia enn bon kou ki pou permet nou deblok sitiasion e pran sime sanzman. Sinon tou kraze. … 
Akoz sa li enportan  … pou enn ti -bout letan, to a xepte prote xion leta pou ed leta fer so travay bi en. 
SIR TO BY: Bea, mo pa'le konplik to lavi. Me mo refiz abandonn mo liberte. … Apre sa mo konn defann mo 
kadav.  
BEATRIS -SHAKTI: Toby, aret fer to teti! Li pa enn problem personel, endividiel. Problem la konsern nou tou. 
Ansam nou gagne, separe nou kas nou  figir. Fo de pa nou met lak ar noumem.  
105 
 SIR TOBY: Pouvwar ekler to vizion realite dan so prop manier. Kolektif pran plas endividiel, global touf 
spesifik. Ekout mwa bien koko! Mem si mo seye mo pa pou kapav viv isi. Mo pou mank respirasion. To kone 
mo bizen  mo libert e. Mo bizen kapav mars tousel dan lari, bwar enn dile kaye kot Bay Lamous, bwar enn ti -
peg kot Bay Topet. Si tir sa dan mo lavi, mo moter tengn. … Kan to pe vinn lakaz?  
BEATRIS -SHAKTI: ( Silans .) 
SIR TOBY: Telefonn mwa!  
BEATRIS -SHAKTI: Toby!  
SIR T OBY: Hen!  
BEATRIS -SHAKTI: … Fer atansion!  
ENN LAVWA  OF: ( Version tris .) 
Mem si koumadir mwa mo ti'enn ate  
- Mo'nn deza konn sa - 
Ler mo ti zwenn twa Beatris -Shakti  
- Lespri transpire - 
Dekouver to nam, fer lamour ar twa  
- Angst chombo mo trip - 
Retrouv kr easion dan  sak gout frison,  
Pran sime frengan ver lasours sakre …  
 
Mem si koumadir mo ti enn ate  
Akoz nou lamour Beatris -Shakti  
Mo ti pou envant Bondie Kreater,  
Ranz enn katedral dan limaziner,  
Eple imortel pou ki twa ek mwa  
Zame separe, Beatris -Shakti.  
SAPIT 8  
(Dan lakaz Beatris -Shakti ver 8 er -diswar. Saler lete pe donn bal. Gabriyel ansort ek tisert pe asiz ar enn liv 
dan so lame pre ar enn vantilater ki pe tourne foul vites. Tanzantan li get so mont. Ki xoz pe fatig so latet. Li 
sey fer enn zefor pou lir  me li pa kapav konsantre. Telefonn sone. Li al pran resepter ar ezitasion melanze ar 
lakoler .) 
GABRIYEL: Alo! … Ou pa pou aret amerd dimoun? … Ou kwar mo per ou? … Si ou enn bon zom dir mwa 
kisannla ou … Pran ou grosierte met li kot ou kone. ( Li poz resep ter la ar lafors. Detrwa segonn pli tar 
telefonn la resone. Li dekros li, poz li lor latab. Tann enn lavwa menasan dir mekanikman, " To kwar to gran 
mari. Twa, to tonton, to tantinn zot lamor pe aprose. Mwa ki pou detrip zot. … To kwar to gran mari. Twa, 
to tonton, to tantinn zot lamor pe aprose. Mwa ki pou detrip zot. … To kwar to gran mari. Twa, to tonton, to 
tantinn zot lamor pe aprose. Mwa ki pou detrip zot. … To kwar to gran mari. Twa, to tonton, to tantinn zot 
lamor pe …" Gabriyel koup kominikasion la , les rese pter andeor baz. Tann enn son kontini, lerla enn 
sifleman, apre sa silans konple. … Li pe transpir gro. Enn kou, sonet laport sone. Li soke. Li mars dousma ver 
laport, louk par trou -laport, enn kout -sek kouran koupe; lobskirite total …) 
SAPIT 9  
(Touzour da n lakaz Beatris -Shakti, anviron 15 minit pli tar. Enn labouzi pe ekler lasam la. Miranda, lor enn 
sofa, finn ramas so lipie amba li. Li blem ek tris. Gabriyel rantre ar enn labouzi dan sak lame, li al plas zot 
dan diferan landrwa pou ekler lasam la enpe pl i bien.)  
GABRIYEL: To dir mwa mo'nn fer twa per, anverite mo leker ti pe bat dan mo mole. Zame mo finn gagn per 
koumsa. Telefonn anonim, menas -de-mor, koupir kouran. Fouf! Pa fasil mo dir twa. Me aster ki to … 
Miranda! To pe plore?  ... E Miranda,  ki pe ari ve? ( Li al azenou divan sofa Miranda, sey konsol li ar boukou 
tandres; Miranda zet so latet lor zepol Gabriyel e koumans sanglote for -for. … Sir Toby rantre. ) 
SIR TOBY: Ena problem?  
GABRIYEL: Pa vreman.  
SIR TOBY: Mo finn sey kontakte twa me sak k ou mo seye  telefonn la sonn angaze.  
GABRIYEL: Get sa bwat la! Mo ti dekros telefonn.  
106 
 SIR TOBY: To gerlfrenn pa bien?  
GABRIYEL: Li enpe boulverse. … Ton Toby, mo prezant twa Miranda. ( Kouran revini. ) 
SIR TOBY: Mamzel, ou bien zoli … me kifer ou tris?  
MIRAND A: Mo norm al sa.  
GABRIYEL: Non, pa to normal sa. Koze gate!  
SIR TOBY: Enn ver porto. Mo sir li pou remont ou moral.  
MIRANDA: Non, mo pe gagn noze.  
GABRIYEL: Noze? To'le dir … ( Miranda sakouy so latet, kasiet so figir dan so lame .) Enn bez sa! … Ki to'nn 
deside?  
MIRA NDA: ( Lev so latet sek, get li fran -fran.) Mwa ki bizen deside? Mo tousel responsab?  
GABRIYEL: Pa sa ki mo ti'le dir.  
MIRANDA: Finalman to pa diferan ar lezot. Gran -gran koze lor liberte, lor lamour lib! Me tou seki zot rode 
se zot prop zwisans …  parey kou ma mo frer.  
SIR TOBY: Ou frer?  
MIRANDA: ( Ar Gabriyel. ) To pa'nn dir li? ( Gabriyel fer sign non ar so latet .) Get sa Misie Toby …  
SIR TOBY: Mamzel Miranda, apel mwa Ton Toby, Sir Toby, Toby, Tobia, Gopia si ou ole, me pa apel mwa 
Misie Toby.  
MIRAN DA: Pardon!  
SIR TOBY: Mo prefer ou apel mwa Ton Toby e mwa mo ti'a kontan apel ou Miranda. Ale, vinn anbras Tonton 
Toby, efas ou larm, nou prepar enn bon manze, nou fer li desann ar enn bon boutey diven. Lerla nou get 
problem fasafas.  
MIRANDA: Me ou b izen kone ki mo ete.  
SIR TOBY: Ala seki mo kone. Ou enn bay bougres, mo neve ki mo konsider kouma mo garson kontan ou e 
mo kwar ou ansent. Tousa extra. Pou lemoman mo pa'le konn plis. Pli tar nou gete. Miranda, si ou anvi ou 
kapav servi saldeben B.S, plonz  dan so larmwar si ou anvi sanz lenz. Li pou larz lor ou me sirman konfortab. 
Mo sir li pa pou mayn. Tou manier pa kone kan li pou revini. Twa Gabriyel, vinn ar mwa dan lakwizinn.  
MIRANDA: Ton Toby!  
SIR TOBY: ( Sourir .) Wi, ma belle.  
MIRANDA: Ou kapav apel mwa t wa. 
SIR TOBY: To'si parey! ( Tou dimoun riye. Miranda sorti .) Kifer to ti dekros telefonn?  
GABRIYEL: Mo kwar ena danze lor nou, sirtou twa. Telefonn anonim, menas -de-mor.  
SIR TOBY: Zis bann kapon ki servi sa zarm la. Bann ki vremem pe plann pou fer nou  ditor pe fer li ansekre. 
Zot pa fer enn pake tapaz. Normal ena danze lor B.S e tou so lantouraz. Depi zour li ti a xepte pos premie 
minis, danze ek risk ti fini dres latet dan lorizon. Bizen pran prekosion me fale pa vinn isterik. … Pou 
lemoman to ti -zafer  ki prese. Ki to plan?  
GABRIYEL: Mo sagren mo ti panik. … Mo anvi diskit tousa latet repoze ar Miranda e pran enn desizion 
ansam ar li.  
SIR TOBY: Si mo kapav ede pa ezite dir mwa.  
GABRIYEL: To enn jak twa, Ton Toby!  
SIR TOBY: Bon aret zaze! Nou'al dan lakw izinn . 
SAPIT 10  
(Dan rezidans provizwar Paren -an-Sef ki finn enstale pou Operasion Marto. Bann mersener partou. 
Latmosfer lour ar mefians ek posibilite violans ki kapav eklate nenport ki moman. Prezans bann gro lebra 
arme ek maske, difil barble lor lafnet,  lapo rt blende tousa kre lanbians terer. Nou dan lasal konferans. 
Paren -an-Sef lor so tronn zean omilie lasenn. De kote ena bann mini -tronn lor ki bann mini -paren pe asize. 
Zot tou abiye stil Alkaponn. Divan zot, ledo tourne ar lodians, Z.M pe asize kouma enn p ov malere.)  
KER MERSENER:  
Opera -opera -operasion marto  
Sinema, sinema, sinema manti  
Bizen koulout disiplinn dan serkey lavi  
Fer lespri Paren -an-Sef koltar liniver  
107 
 Koze O Paren -an-Sef 
PAREN -AN-SEF: 
Zordi enn zour solanel  
Konsekrasion laservel  
Zeneral Marto  
Anba tonel mo prote xion 
Benedi xion plis komision  
Zeneral Marto  
Aster ou konn ou mision  
Samem ou karne rasion  
Pa gagn drwa demisione  
E si ou fane  
Ou gagn drwa zis swiside  
E si ou tike  
Lakord Pandi pou bien ere  
Donn ou enn koudme.  
KER MERSENER:  
Opera -opera -operasion marto  
Sinema, sinema, sinema manti  
Bizen koulout disiplinn dan serkey lavi  
Fer lespri Paren -an-Sef koltar liniver  
Koze O Lakord Pandi!  
LAKORD PANDI: ( Li ranpe rantre .) 
O Sef Siprem galaxi  
Mersi, mersi, mersi  
Ou serviter soumi  
Swet ou  plennti satini  
Sosis dan soset.  
PAREN -AN-SEF: 
Biznes mondial apel mwa   
Partou anmemtan  
New York, Moscow, Paris, Londres  
Reklam mo prezans  
Akoz samem mo bizen  
Dime gramaten  
Kit louvraz dan zot lame.  
Tansion zot fane!!!  
KER MERSENER:  
Opera -opera -operasion marto  
Sinema, s inema, sinema manti  
Bizen koulout disiplinn dan serkey lavi  
Fer lespri Paren -an-Sef koltar liniver  
Koze O Mini Paren  
BANN MINI PAREN:  
O Lalimier Planeter  
Ou sourir koume'nn bal revolver  
Ou parol zot transpers nou leker  
Ou zeni fer marday vin n akter  
O Lalim ier Marsenwar  
Ou pouvwar fer laglwar vinn pisar  
Ou radar gagn nisa dan lamar  
Ou viktwar fer pisar vinn laglwar  
 
108 
 O Lalimier Marsenwar Planeter  
Nou ou serviter  
Nou lwe Memwar  
Gran Entelizans  
Blakmarket Mondial  
 
KER MERSENER:  
Opera -opera -operasi on marto  
Sinema , sinema, sinema manti  
Bizen koulout disiplinn dan serkey lavi  
Fer lespri Paren -an-Sef koltar liniver  
Koze O Paren -an-Sef! 
PAREN -AN-SEF: Zeneral Marto!  
ZENERAL MARTO: Wi Espri Siprem.  
PAREN -AN-SEF:  
Eski to dakor  
Eski to'nn konpran  
Eski to p ou fer   
Seki bi zen fer  
Seki dir twa fer  
Eski to pou fer  
Sakrifis neseser  
Pou rant dan rwayom  
Kot mwa ki dikte  
Lebien e lemal?  
ZENERAL MARTO: Wi Espri Siprem.  
KER MERSENER:  
Opera -opera -operasion marto  
Sinema, sinema, sinema manti  
Bizen koulout disiplinn dan  serkey lavi  
Fer lespri Paren -an-Sef koltar liniver  
LAKORD PANDI:  
Onon Paren -an-sef 
Onon Marsenwar, Gous, Ba xis 
Onon ZwisansSanFren  
Nou akey nouvo aswar  
ENN LAVWA  FAM: ( andeor lasenn )  
Ena enn fos not dan zot ti sante.  
PAREN -AN-SEF:  
Kisannla oze chalenj m o zeni?  
Kisannl a gagn lodas? Kisannla sa?  
ENN LAVWA  FAM:   
Mwa ki dir twa to proze mank zepis.  
PAREN -AN-SEF:  
Twa fam san pider, dir mwa twa ki twa.  
ENN LAV WA FAM:  
Momem gran Marenn Kleomatari.  
PAREN -AN-SEF: 
Vinn la divan mwa, mo'le get to fas.  
( Lamizik tr iyonfal. Kleoma tari rantre lor enn palanken sarye par so latouraz militer -feminen ek swiv par so 
ti-larme bodigard -feminen. Li enn fam gran, bien bati, sexi e lezerman maskilen. Lamizik ek koregrafi 
erotiko -militer.)  
KLEOMATARI: ( Dans erotiko -militer konti nie.) 
109 
 Mwa mo do nn pwisans seki enpwisan,  
Fwet enn vie lasos, refer li kime.  
Mwa ek mo bann fam nou met anpratik  
Politik siprem zwisans pa konn fren.  
 
Aster zot desid pou met dan mo plas  
Enn gabzi lagli, enn los kataplas.  
Pwisans, zwisans, sa mo pla, sa mo plezir.  
ZENERAL  MARTO: Fam so plas dan lakaz, okip mari, fer zanfan, okip zanfan, okip lakaz. Politik se enn zafer 
zom. Pran to bann laryaz, sort isi ale.  
KLEOMATARI: Bann Matakoumari montre Los -Rod-Vinn -Bos ki nou ena dan nou bavant. ( Enn dizenn fam 
kosto  tom lor Zenera l Marto, imobiliz li, dezabiy li, atas li lor enn sez .) 
LAKORD PANDI: Sanepepasekontinie! O kreatir divinn! Depi mo nesans mo pe atann ou. Pran mwa dan ou 
lebra kouma ou ti -baba ki pou ador ou lavi -lamor.  
KLEOMATARI: Kouma to apele?  
LAKORD P ANDI: Lakord Pa ndi. 
KLEOMATARI: Lakord Pandi, vinn otour mo likou, mo konpleman direk. Paren -an-Sef, ala mo propozision. 
Pouvwar isi bizen dan lame Kleomatari ek Lakord Pandi ek Bann Matakoumari. Sispann Zeneral Marto. Ras 
tou so meday. Nou met sirpie Oper asion Matamari.  Ki ou dir Espri Siprem ki finn donn mwa sa lide la?  
PAREN -AN-SEF: Se vre toultan mo ti pans sa. Donk, mo pa kapav pa dakor ar momem. Donk, mo dakor ar 
momem.  
KER MERSENER:  
Opera -opera -opera Matamari  
Sinema, sinema, sinema manti  
Bizen koulou t disiplinn dan  serkey lavi  
Fer lespri Paren -an-Sef koltar liniver  
Koze O Paren -an-Sef 
PAREN -AN-SEF: 
Zordi enn zour solanel  
Konsekrasion laservel  
Kleomatari  
Anba tonel mo prote xion 
Benedi xion plis komision  
Kleomatari  
Aster ou konn ou mision  
Samem ou karne rasion  
Pa gagn drwa demisione  
E si ou fane  
Ou gagn drwa zis swiside  
E si ou tike  
Lakord Pandi pou bien ere  
Donn ou enn koudme  
LAKORD PANDI: Mo mor dan ou lebra, otour ou likou, mo lamour pou touzour.  
KER MERSENER:  
Opera -opera -opera Matamari  
Sinema, sinema,  sinema manti  
Bizen koulout disiplinn dan serkey lavi  
Fer lespri Paren -an-Sef koltar liniver  
LAKORD PANDI: ( Li lor zenou Kleomatari .) 
O Sef Siprem galaxi  
Mersi, mersi, mersi  
Ou serviter soumi  
Swet ou plennti satini  
110 
 Sosis dan soset  
PAREN -AN-SEF: 
Biznes mond ial apel mwa   
Partou anmemtan  
New York, Moscow, Paris, Londres  
Reklam mo prezans  
Akoz samem mo bizen  
Dime gramaten  
Kit louvraz dan zot lame.  
Tansion zot fane!!!  
KLEOMATARI: Fer konfians parol fam.  
LAKORD PANDI: Mo foul dakor. Sanepepasekontinie!  
SAPIT 11  
(Dan lari kapit al, kot marsan alouda. Pe fer bien so malgre ki soley pre pou kouse.)  
BAY LAMOUS: Si…ro, siro, siro, siro, siro. Siro glase, siro frape!  
Siro glase, siro frape  
Saler lete kraze ale  
Siro le xi, siro longann  
Douser tropik fer gagn lagam  
 
Vini m isie, vini mada m 
Gout siro fri tropikal  
Bliye larak, bliye zamal  
Vinn bwar siro, siro glase.  
Siro glase, siro frape  
Saler lete kraze ale  
Siro le xi, siro longann  
Douser tropik fer gagn lagam  
 
SIR TOBY: Enn bay sante Bay Lamous.  
BAY LAMOUS: Sey -seye, Sir Tob y; sey fer koum a ou. Enn ver siro, Sir Toby?  
SIR TOBY: Kapav gagn ver dilo glase plito?   
BAY LAMOUS: Bien sir Sir Toby.  
SIR TOBY: Lontan pa zwenn Dammarro ek Kaspalto. Zot bien?  
BAY LAMOUS: Yer zot ti la. Apepre sa ler la mem. Si ou atann enpe, mo sir ou p ou zwenn zot. P ran sa stoul 
la Sir Toby.  
SIR TOBY: Ki zot demars?  
BAY LAMOUS: Ou konn zot. Kouma bato koumans koule, zot sanz mouyaz. Ala zot pe vini laba.  
SIR TOBY: Kotsa?  
BAY LAMOUS: Get laba. Zot finn sanz bataz net.  
SIR TOBY: Matenva! Pa fasil ar sa de  la! Fouttou! ( Dammarro ek Kaspalto rantre .) E mo de dalon, ki sa 
nouvo bataz la? Pantalon laswa kouler vif, semiz afler, foular otour leren. Mari sexi baba! Zot pe al dan parti 
ge? 
DAMMARRO: Sir Toby, ou ki enn gran dimoun dan landrwa, ou konpran ki bizen  konn navige. Q uestion de 
survie, il faut s'adapter, n'est -ce pas.  
SIR TOBY: Rakont mwa enpe. Selman, koz enn langaz ki mo konpran.  
KASPALTO: Wey Sef! Dammarro tro kontan met dan zar … sirtou depi ki Mataraja Lakord Pandi fer ziedou ar 
li. Mwa mo prefer Ma tarani Kleomata ri. 
Matarani Kleomatari  
Tomem mo satini, doudpiti,  
Tilani, farata, dalpita  
Les mo ranz to kari do baba  
111 
 Manz kari dan zoli katora  
 
To giji mwa, ala nisa  
Mo giji twa, ala nisa  
To giji mwa, ala nisa  
Mo giji twa, ala nisa  
 
DAMMARRO:  
Mataraja Lak ord Pandi  
Tomem  to mo lakrem Chantilly  
Mon sucre d'orge au parfum de vanille  
To lizie kouma Champagne de France  
To lalev? Peyna mo pou dekrir.  
 
To giji mwa, ala nisa  
Mo giji twa, ala nisa  
To giji mwa, ala nisa  
Mo giji twa, ala nisa  
 
SIR TOBY: Mo kwar mo fi nn vinn tro vie . Mo pa pe konpran. Re -explik mwa. Ki finn ariv Lider Maximo, 
profet Zwisans -San-Fren, Zeneral Marto ek so bann koulou broket?  
DAMMARRO: Samem mo ti pe dir ou. Marto, fay pat san kler. Viv Matarani ek Mataraja! Espri Siprem finn 
deside. … Si r Toby, zot rap id, zot taye -raze brit -brit. Fer atansion!  
SIR TOBY: Mwa? Kifer?  
KASPALTO: Pa kone ki ou'nn fer Lakord Pandi. Ala li ay ou la! Si li gagn ou li pou desir ou bout par bout.  
SIR TOBY: Lakord Pandi? … L.P … Li pa enn ti -kalite mengi -mengi, dego utan … Loyo Pou ri so vre non. Enn 
enpotan kriel ek visie. So pli gran plezir se fer dimoun soufer. Mo konn li, sa verminn la.  
DAMMARRO: Pa koz koumsa Sir Toby. Ena kees ladan! Nou'ale Kaspalto. ( Zot sorti .) 
BAY LAMOUS: Tousa pa fasil, Sir Toby! Mo 'si mo'n n tande. Marto enn anz konpare ar Kleomatari ek Lakord 
Pandi. Mo 'si mo kwar ou bizen fer atansion. Ou ek Mamzel Beatris ek Misie Gabriyel. Ena move koze deor.  
SIR TOBY: Pa traka matlo. Tousa kouma siklonn. Li vini, li kraze me nouvo lavi zerme.  
BAY LAMOUS : Ankor enpe di lo? 
SIR TOBY: Non mersi. Mo bizen ale. … Sa saler la pa normal. Pa trouv drol si enn siklonn vinn bat lor nou.  
SAPIT 12  
(Dan rezidans provizwar Paren -an-Sef ki aster finn vinn kartie zeneral Operasion Matamari. Zeneral Marto 
anslip lor enn s toul dan enn se lil top -sekirite. Lakord Pandi, lor zepol de gro -lebra pe zestikile dan enn ton 
menasan.)  
LAKORD PANDI: Sanepepasekontinie! Sanepepasekontinie! Sanepepasekontinie! Bizen aster servi zarm 
kontaminasion. Si to'le ki Matarani ek mwa, Mataraja, nou pardonn to pese, to erer, to ensifizans, to 
enefisians, to bizen san kondision ekzekit san reflesi tou nou plan diabolik ek Matakoumarik. Si to fer nou 
plezir, … si to fer mwa plezir pou ena bel zwisans pou twa. Zwisans -San-Fren, pouvwar, pro mosion; to 
revinn sef lap olis ek larme. Matarani kapav mem tanzantan fer twa ti -faver, donn twa delis siplemanter.  
ZENERAL MARTO: ( Paret enterese. ) Ki mo bizen fer?  
LAKORD PANDI: ( Li kriye ar so lavwa flit -flite, iritan ek persan. ) Alabordaz! Bare ala mo v ini! 
Bare ala mo vini,  
Mera nam Lakord Pandi.  
Kot bizen met zizani,  
Ti-lespri koup gro koko,  
Bare ala mo vini!  
Disip Thanatos.  
 
Si bizen bril patiraz,  
112 
 Si bizen tay -tay bann maz,  
Si bizen bwiy ar laraz,  
Si bizen ravaz bann saz,  
Si bizen kraz -kraz bann baz,  
Si bizen piyaz, kasaz  
Bare ala mo vini,  
Mera nam Lakord Pandi.  
Kot bizen met zizani,  
Ti-lespri koup gro koko,  
Bare ala mo vini!  
Disip Thanatos.  
 
Nou bizen fann lapipi,  
Kontaminn tou bann tifi,  
Kontaminn tou bann lespri,  
Met viris dan disan prop,  
Fer lamour  amenn lamor.  
Miranda pre mie target.  
ZENERAL MARTO: Miranda!  
LAKORD PANDI: Wi, Miranda, to ti -ser. 
Bare ala mo vini,  
Mera nam Lakord Pandi.  
Kot bizen met zizani,  
Ti-lespri koup gro koko,  
Bare ala mo vini!  
Disip Thanatos.  
ZENERAL MARTO: Kifer Miranda?  
LAKOR D PANDI: Ti -ser bizen fer  sakrifis pou ki gran frer kapav gagn pardon. Li bizen rant dan larme 
Matakoumari, fer serman li pou soumet toultan, a xepte tou seki dir li fer. Dabor enn transfizion disan 
kontamine. Answit li servi so bote fizik pou pas viris la ar tou nou bann adverser.  
ZENERAL MARTO: Ki viris?  
LAKORD PANDI: HIV. … Dabor ar Gabriyel, answit ar Sir Toby. Sir Toby pas li ar sa fam la, samem sa Beatris 
la, sanse premie minis. Li li pas li ar Orsino; Orsino gran vakabon pas li ar tou so minis, zom ko uma fam … 
Pouf! Pouvwar t om dan nou lame. Lakle kontak dan lame Miranda.  
ZENERAL MARTO: Si mo refize?  
LAKORD PANDI: Refize! Mo regle to kont. Enn sereng plen ar disan kontamine pou ranz to kari. Nou kidnap 
to ser, fer mem zafer ar li. A xepte program douser . Sinon to pou fors mwa k ont mo konsians servi violans ki 
mo deteste. Bon, to ena ziska dime pou deside. Pa bliye, sereng finn fini pare.  
Bare ala mo vini,  
Mera nam Lakord Pandi.  
Kot bizen met zizani,  
Ti-lespri koup gro koko,  
Bare ala mo vini!  
Disip Thanat os. 
(Touzour lor zepol so  de taper, li sorti.)  
ZENERAL MARTO: Mo finn may dan mo prop lak. Dan sey gagn tro, ala mo perdi tou. Ti -kalite Kontsezon, Fri 
Fletri, Loyo Pouri aster kontrol baz pandan ki mwa mo touni lor stoul. Sap lor tronn tom lor stoul. … Bl iye to 
nam egois do Gopia . To pa konte, Miranda ki enportan. Li li prop. Pe rod fann malang lor li.  
(Ton ironik .) Sanepepasekontinie!  
Miranda,   
Mama ti dir mwa okip twa  
Avan li kit nou li ale;  
Miranda,  
113 
 Mo ti fer serman sa zour la  
Se to boner ki enportan.  
 
Pa kapav les Loyo pouri, Fri Kontsezon  
Detourn disan zanfan lamour.  
Pa kapav les Loyo pouri, Fri Kontsezon  
Detourn disan zanfan lamour.  
 
Miranda,  
Mo anbision bous mo lizie  
Anpes mwa trouv sime ganndol.  
Miranda,  
Mo fer serman mo pa pou les  
Lame ketren trang le bann fler.  
Pa kapav le s Loyo pouri, Fri Kontsezon  
Detourn disan zanfan lamour.  
Pa kapav les Loyo pouri, Fri Kontsezon  
Detourn disan zanfan lamour.  
 
Me peyna zis Miranda. Ena Gabriyel ek lezot. Lasenn lavi kont lasenn lamor. Mo swazir lavi. Si ena pou pe ye 
mo va peye. Pese pey l or later.  
SAPIT 13  
(Dan lakaz Beatris -Shakti. Sir Toby tousel. Pe fer bien -bien so. Akoz move letan deor tou laport ek lafnet 
ferme. Tann tapaz lapli ek divan ki soufle par rafal. Sir Toby paret bien preokipe. Li enkapab konsantre lor 
nenport ki ki xoz. Li met enn CD, sanz lide, tengn so laparey, tap detrwa not lor piano, ferm piano la, ouver 
enn liv, referm li …)  
SIR TOBY:  
Bizar, bizar, bizar!  
Lemonn finn vinn bizar, bizar, bizar;  
Dimoun finn vinn bizar, bizar, bizar.  
Zigzag, zigzag , zigzag!  
Tou bann lalinn  zigzag, zigzag, zigzag;  
Tou bann dimoun zigzag, zigzag, zigzag.  
 
Si Beatris ena rezon!  
Si lalinn drwat pa ekziste!  
Si lavi enn bien gran kontradi xion! 
Si liberte bizen rim ar souples!  
Si fermte mars ar flexibilite!  
Si Beatris ena rezon!  
 
Bizar, bizar, biz ar! 
Lemonn finn vinn bizar, bizar, bizar;  
Dimoun finn vinn bizar, bizar, bizar.  
Zigzag, zigzag, zigzag!  
Tou bann lalinn zigzag, zigzag, zigzag;  
Tou bann dimoun zigzag, zigzag, zigzag.  
 
Si tou zigzag pa mem zigzag,  
Si tou bizar pa m em bizar?  
Lavi li enn bie n gran kontradi xion 
Kot liberte, responsabilite  
114 
 Fermte, bonte ek zenerozite  
Anpes nou bato koule.  
Beatris -Shakti, to ti'ena rezon.  
(Sonet laport sone enn fason ki montre irzans ek enpasians. Sir Toby al ouver laport. Gabriyel ek Mi randa 
rantre. )  
SIR TOBY:  E zanfan zot kwar enn ler pou'al chake? Ena enn siklonn pe vinn drwat lor nou.  
GABRIYEL: Nou kone. Ena de siklonn. Politik la pli grav.  
SIR TOBY: Mo pa kwar mo finn tro bien konpran.  
MIRANDA: Bann nouvo azan lokal mafia enternasio nal finn met mo frer dan zot prizon, enn espes otaz.  
SIR TOBY: Sa mo kone.  
MIRANDA: Zot ena enn plan diabolik kontaminn zot adverser ar viris HIV. Mo frer, atraver enn kontak sekre, 
finn avoy mwa lenformasion ki konsern danze ki pe menas twa, Beatris, Gabr iyel ek mwa.  
SIR TOBY: Ki  zot plan ete?  
MIRANDA: Enn brigad mersener pou fer enn lennding lor nou, kidnap nou, enzekte viris HIV dan nou 
lavenn, larg nou dan lebra lamor.  
SIR TOBY: Kan?  
MIRANDA: Malsans, sa nou pa kone.  
GABRIYEL: Ton Toby, to pa kwar to bi zen rekonsider lof Beatri s. 
SIR TOBY: Pa zis rekonsidere, bizen a xepte. Tou sa letan la mo B.S ki ti ena rezon. Politik parfwa li malang 
me parfwa bizen politik pou netway malang. Dime, kouma letan la kalme, nou toule -trwa nou al refizie kot 
B.S e gete kimanier nou kapav ed li. … Parfwa liberte personel bizen sede divan responsabilite sosial. Zot 
kone zot vie tonton enn gro faner… enn gran fezer 'si.  
GABRIYEL: Ni faner, ni fezer! Me enn gran rever. E nou bizen so rev pou nou kapav viv.  
SIR TOBY: Bon zanf an! Nou prepar enn ti -nana s iklonn. Mo ena enn bon ti -rizling. Miranda, kimanier nou ti -
bout?  
MIRANDA: Mo zineko dir mwa tou korek.  
SIR TOBY: Enn rezon anplis pou azir, pou netway pouritir ki rod touy lavi. … Tifi, ti -garson?  
MIRANDA: Tro boner. Tou manier , seki vini samem.  
SIR TOBY:  Mo sir li pou enn zoli tifi kouma Miranda.  
MIRANDA: Kikfwa enn zoli garson kouma so tonton -granper.  
(Tou dimoun riye.)  
SIR TOBY: Bizen selebre sa! ( Tann tapaz violan, kout mitrayez .) Vit tengn lalimier! Bannla sa! Miranda, bize n 
sov to baba. Pas par derye r. Anba latab lakwizinn ena enn trapdor ki amenn dan sousol. Laba zot pou trouv 
enn tinel ki pou amenn zot dan bor larivier. Bonnsans!  
GABRIYEL: Nou pa kapav les twa tousel. Vinn ar nou to'si.  
SIR TOBY: Mwa mo bizen res la pou a miz bannla enpe e donn zot d e … trwa … letan pou fonn depi isi. Zozef, 
pran Mari sove al kasiet pou donn nesans nouvo lavi. Salam mo bann zanfan. Nou pou rezwenn! Pa per zot! 
(Enn explozion, laport lantre voltize. ) Degaze sove! ( Dan nwar nou devinn prezans  enn dizenn zom kosto. SIR 
TOBY pa kil parad. Tapaz enn konba bien violan. Meb kraze, vit eklate anmorso, dimoun plengne ar douler. 
Siklonn deor ek siklonn andan finn vinn enn. Apre detrwa minit, tapaz ek mouvman arete. Bann zom kosto 
sarye SIR TOBY lao -lao.) 
BANN ZOM KOSTO: Viv Mata rani! Viv Mataraja! Nou ki mari!  
SAPIT 14  
(Dan biro Lord Orsino, dan pale prezidansiel. Lord Orsino enn zoli bonom anviron 70 -an) 
LORD ORSINO: Finalman siklonn la pa finn fer tro gran dega?  
BEATRIS -SHAKTI: Non , Lord Orsino. Li f inn amenn boukou lapli me ko uma li'nn pas apepre 100 mil alwes 
Lemorn bann rafal finn zis kas bann brans ek grenn bann fri. Prodi xion legim finn afekte me bann rezervwar 
finn plen.  
LORD ORSINO: Donn mwa enpe plis lenformasion lor konba kont lespri Thanatos . 
BEATRIS -SHAKTI: Kouma mo t i dir ou lot fwa , Zeneral Marto finn vinn prizonie Kleomatari ki finn vinn favori 
Paren -an-Sef. 
LORD ORSINO: Okenn nouvo devlopman?  
115 
 BEATRIS -SHAKTI: ( Silans. Enn ti sanglo dan so lavwa .) Zot finn … kidnap Sir Toby.  
LORD ORSINO: K imanier? Mo pa ti dir ou dir  li vinn res dan rezidans ofisiel premie minis pou so prop 
sekirite? Parye li'nn refize parski so liberte personel pli enportan? Toby, Toby to pa pou sanze! Ki zot pe 
dimande kom ranson?  
BEATRIS -SHAKTI: Nanye. Zot plan lot. ( Silans.) 
LORD ORSINO: Ki zot ol e? 
BEATRIS -SHAKTI: Fer li vinn seropozitif.  
LORD ORSINO: ( Silans. ) Detrir zot lamour!  
BEATRIS -SHAKTI: Non , Lord Orsino, pa sa ki pou kapav detrir nou lamour. Seki pli grav se ki zot ena enn plan 
kontaminn bann fam ansent ki pa'l e mars ar zot. Kontaminn ban n baba dan vant zot mama. Sa kalite krim.  
LORD ORSINO: Wi li kler! Nou finn rant dan faz final nou konba. Bizen zwe tou pou tou. Swa Thanatos swa 
Eros. Pa kapav ena konpromi. Swa lavi swa lamor.  
BEATRIS -SHAKTI: Lord Orsino, ou p ermet mwa dir ou ki xoz? 
LORD  ORSINO: Wi, bien sir!  
BEATRIS -SHAKTI: Nou ena resours, nou stratezi bon me malgre sa, demaraz ek dekolaz karote.  
LORD ORSINO: Kifer dapre ou?  
BEATRIS -SHAKTI: Nou mank enn senbol for pou enspir ek mobiliz popilasion. San mobiliz asion popiler nou 
pa pou kap av mat ar bann azan Thanatos. Bannla pe promet zwisans san fren. Nou ki nou pe ofer? Dinite, 
respe bann valer sir. Tro abstre!  
LORD ORSINO: Be ou pa la?  
BEATRIS -SHAKTI: Okomansman mo ti kwar ki sa pou marse. Mo koumans ena dout.  Tank ki dan latet 
dimoun Bo ndie enn zom, li pou bien difisil fer dapre plan orizinal. Lide la tro an -avans!  
LORD ORSINO: Ou ena enn sizestion?  
BEATRIS -SHAKTI: Ou.  
LORD ORSINO: Mwa?  
BEATRIS -SHAKTI: Wi, ou. Popilasion ena enn afe xion profon pou ou. Dan memw ar kolektif ou reprezant 
stabilite; renouvo dan kontin wite; fines, elegans, fermte ek zenerozite.  
LORD ORSINO: Pa ase! Li resanble tro bann valer has -been. Bizen enn nouvo formil kot ansien ek nouvo 
ansam kre enn sitiasion dinamik ki liber lenerzi kreatif.  Enn nouvo kokteyl kot ena o u, Sir Toby ek mwa.  
BEATRIS -SHAKTI: Le pere, la fille et l'amant.  
LORD ORSINO: Non! Papa, tifi ek poezi. Malsans , Sir Toby pa la.  
BEATRIS -SHAKTI: … Lord Orsino, Toby la. Li la ar nou si nou konn gete. Dan lespri dimoun li senbol iz liberte 
ek lazwa -de-viv. Si nou fer mesaz pase ki bann disip Thanatos finn kidnap li e pe menase pou touy li, mo sir 
pou ena enn rea xion spontane kont lenerzi marenwar.  
LORD ORSINO: Mo kwar ou ena rezon. Kouma pou prosede?  
BEATRIS -SHAKTI: Les mo prepar enn plan detaye, lerla mo re vinn get ou.  
LORD ORSINO: O.K!  
SAPIT 15  
(Dan lari kot Bay Lamous.)  
BAY LAMOUS: Si…ro, siro, siro, siro, siro! Siro glase, siro frape!  
Siro glase, siro frape  
Saler lete kraze ale  
Siro le xi, siro longann  
Douser tropik fer gagn lag am 
 
Vini misie, vini madam  
Gout siro fri tropikal  
Bliye larak, bliye zamal  
Vinn bwar siro, siro glase.  
KASPALTO: Bay Lamous, donn enn ver siro Kapitenn Koulou. Li kouma enn orfelen depi ki so patron finn 
zwenn tase. Marto san koulou dan vavang.  
DAMMARRO: P a fer nanye! Si li fer bon z anfan, nou donn li enn lot fami plis extra.  
116 
 BAY LAMOUS: Kot Zeneral Marto ete?  
KASPALTO: Zeneral?  
BAY LAMOUS: Samem! Marto!  
DAMMARRO: Ki traka ou pran Bay Lamous? Li dan bien. Li dan enn prizon dore kot ena 4 Matakoumari 
peper p ou tortir li 24 er lor 24. D epi fek li mem ena enn konpagnon ek 4 Matakoumari anplis. Zwisans -san-
Fren 24 lor 24. Pli bon ki sa gate!  
BAY LAMOUS: Enn konpagnon?  
DAMMARRO: Wey! Toby finn rant dan lasos.  
BAY LAMOUS: ( Ankoler. ) Toby?  
DAMMARRO: Wey ta! Samem k i vinn souvan isi pou bwar d ile-kaye.  
BAY LAMOUS: ( Pli for. ) Toby? ( Li fransi andeor so kontwar, chom Dammarro par so kole .) Toby? Move 
sovaz. Li ti zwe kanet ar twa? ( Li flank li enn kalot. Dammarro roul anba. Bay Lamous poz so lipie lor lestoma 
Dammarro.  Li lev latet, li get otour li.) Ena kikenn ole donn li enn koudme? ( Li get Kaspalto .) 
KASPALTO: Kifer ou get mwa Misie Bay Lamous? Mo pa ena nanye pou fer ladan.  
BAY LAMOUS: Anbon! Bef dan disab, sakenn get so lizie. ( Letansa enn lafoul finn antoure .) Dam marro, koze, 
dir nou ki zot pe fer ar Sir Toby?  
DAMMARRO: Kouma pou koze? Respire mo pa kapav.  
BAY LAMOUS: Koze twa Kaspalto! ( Kaspalto koumans kile pou sove. Enn group dimoun, zom, fam, vie, zenn, 
bos li anplas .) Kot to pe ale Kaspalto? Al kasiet anba zip  Matarani?  
KASPALTO: Non , Bay Misie Lamous.  
BAY LAMOUS: Koze foutou! Ki finn ariv Sir Toby?  
KASPALTO: Bannla finn kidnap li, zot pou kontaminn so disan ar maladi SIDA.  
BAY LAMOUS: Bannla? Ki bannla?  
KASPALTO: Bann taper ek laryaz ki travay ar Kleomatari ek  Lakord Pandi.  
BAY LAMOUS: B ann kamwad, ki nou fer ar sa de la?  
ENN LAVWA DAN LAFOUL: Dezabiy zot, aroz disik lor zot, atas zot ar pie laba, les mous amize.   (Lafoul kriye 
so konsantman. ) 
SAPIT 16  
(Dan rezidans ofisiel premie minis. Mem sitiasion kouma da n sapit  7.) 
BEATRIS -SHAKTI: To trouve Miranda, parfwa kan nou pe atann katastrof lespwar rene. Nou tou ti kwar ki to 
frer ti fini tas net dan file Thanatos me anverite ti ena dan li enn ti -etensel Eros ki finn alim lalanp ki pe ekler 
so sime. Li enportan p ans pozitif.  
GABRIYEL: Me so  lavi ek lavi Ton Toby touzour andanze. Bizen osi a xion pozitif. Mo ena enn lide.  
BEATRIS -SHAKTI: Dir mwa.  
GABRIYEL: Si koumadir mo sey enfiltre dan kan advers?  
BEATRIS -SHAKTI: Enn tipe tar pou sa. Finn ariv ler pou konfrontasio n ouver. Ti ena enn moman ko t larme 
Thanatos ti pe rekrit b onavini. Nou ti profit lokazion pou plas nou bann azan dan bann pwen stratezik. To 
trouve Miranda, grasa sa mouv la to frer finn kapav avoy mesaz ki to kone.   
GABRIYEL: Be Tonton Toby?  
BEATRIS -SHAK TI: Ki zafer?  
GABRIYEL: Zot pa ti kone ki ti pou ariv li?  
BEATRIS -SHAKTI: Wi, nou ti kone. Mo ti dimann li vinn res isi pou enn ti -bout letan. Me kouma zot konn li, 
so liberte personel pas avan tou. … Ler finn arive pou nou ekzekit dernie faz nou plan kont  bann disip 
Thanatos. Swa la vi, swa lamor gagne. Moman M finn arive. ( Li get so mont, al alim televizion .) 
SPIKER:  
Madam, misie, bann ti -zanfan  
Lord Orsino, nou prezidan  
Ena mesaz bien -bien serye  
Pou ou zorey ek ou lizie.  
Ekoute -gete, gete -ekoute!  
Avou lan tenn Lord Orsino.  
LORD ORSIN O: 
117 
 Sitwayen, sitwayenn ekout mwa.  
Azordi nou pei andanze,  
Thanatos -anz-lamor finn vinn for,  
Telman for ki li pe donn nou lord.  
Me 
Lavi enn gran kontradi xion, 
Nanye pa la san so kontrer.  
Thanatos -anz-lamor finn degiz   
An Matarani , Mataraja  
Ki promet dimoun zwisans san fren,  
Lamizman, lavi devergonde.  
KER:  
Me 
Lavi enn gran kontradi xion, 
Nanye pa la san so kontrer.  
LORD ORSINO:  
Mwa, Beatris -Shakti, Sir Toby  
Nou'nn fer tou pou anpes destri xion 
Nou sivilizasion imen kot  
Zezi trap lame  Marimadlenn.  
KER:  
Me 
Lavi e nn gran kontradi xion, 
Nanye pa la san so kontrer.  
LORD ORSINO:  
Ler li trouv ki so nat dan koutvan  
Thanatos -anz-lamor finn avoy  
Mersener, gro -lebra ek taper  
Pou kidnap Sir Toby, anlev li.  
KER:  
Me 
Lavi enn gran kontradi xion, 
Nanye  pa la san so kontrer.  
LORD ORSINO:  
Eski zot pou res lebra krwaze,  
Les lamor touf lavi poezi?  
Eski zot pou res lebra krwaze,  
Les lamor touf lavi Sir Toby?  
Sitwayenn, sitwayen diboute,  
Nou'al ansam pou liber Sir Toby.  
Nou kraz latet azan lamor,  
Donn renesan s Lavi -Lamour.  
Kontradi xion kontradi xion 
Amenn nou ver liberasion.  
SAPIT 17  
(Prizon dan kartie zeneral operasion Matamari. Sir Toby ek Zeneral Marto ansene kont miray. Ena zis enn ti 
lalimier som.)  
ZENERAL MARTO: Ou trouve kouma lavi drol Sir Toby? Fekfekl a nou ti adverser, zordi nou  dan mem take.  
SIR TOBY: Aster nou met lespri ansam pou sorti dan leto. … Bizar! Bann tigres anretar zordi.  
ZENERAL MARTO: Sa pa fam sa pappa! Bann veritab tazar.  
SIR TOBY: Ensten lamor pe touf ensten lavi. Me ensten lavi pou tr iyonfe, sa mo sir. Bann Mira nda ena enn 
gran mision pou akonpli.  
118 
 ZENERAL MARTO: Ou konn Miranda?  
SIR TOBY: Bien sir mo konn Miranda. Dayer li pe sarye mo ti -zanfan.  
ZENERAL MARTO: Miranda ansent?  
SIR TOBY: Amourez ek ansent. Gabriyel ek li ena bien lentans ion fond enn fami. Zeneral, ou ek mwa pe vinn 
fami. Lavi bizar mo Zeneral. Parfwa dan maler ki nou trouv boner.  
Bizar, bizar, bizar!  
   Lemonn finn vinn bizar, bizar, bizar;  
   Dimoun finn vinn bizar, bizar, bizar.  
   Zigzag, zigzag, zigzag!  
   Tou bann lalinn zigzag, zigzag, zigzag;  
   Tou bann dimoun zigzag, zigzag, zigzag.  
 
   Si tou zigzag pa mem zigzag,  
   Si tou bizar pa mem bizar?  
   Lavi li enn bien gran kontradi xion 
   Dan nou maler nou finn trouv nou boner  
ZENERAL MARTO: Ou pardonn mwa Sir Toby?  
SIR TOBY: Peyna pou dimann pa rdon Zeneral, mo'si mo'nn fann gro -gro fane. Nou get divan.  
SAPIT 18  
(Dan lari. Ena enn lafoul dimoun bien determine. Ki so zom, ki so fam, ki so zenn, ki so vie, zot tou respir 
lespwar ek konvi xion ki lafen rengn Thanatos bien pre.)  
BAY LAMOUS:  
Eski nou p ou res lebra krwaze,  
Les lamor touf lavi poezi?  
LAFOUL: Peyna sime!  
BAY LAMOUS:  
Eski nou pou res lebra krwaze,  
Les lamor touf lavi Sir Toby?  
LAFOUL: Peyna sime!  
BAY LAMOUS:   
Sitwayenn, sitwayen diboute,  
Nou'al ansa m pou liber Sir Toby.  
LAFOUL:   
Nou kraz la tet azan lamor,  
Donn renesans Lavi -Lamour.  
SAPIT 19  
(Dan prizon. Parey kouma sapit 17.)  
SIR TOBY: Bizar, Zeneral! Bann Matakoumari touzour pa la. Ki arive? Zot pe fer lagrev? ( Tann enn tapaz pa 
ek lakle dan serir. ) 
ZENERAL MARTO: Koze ki long! Ala zot vini ! Bizen envant dileing -taktik. Sir Toby, rann enn servis zordi, ler 
mo koz manti, pa fer mwa gagn riye.  
SIR TOBY: Mo trouv tou sa grimas la tro komik.  
ZENERAL MARTO: Atansion! Nou fer koumadir nou bien feb, ki nou pe zet zarm.  
SAPIT 20  
(Dan lakaz enn dimou n. Televizion alime.)  
LAVWA  OF: Enn lafoul imans finn anvayir kartie zeneral Thanatos pandan ki larme finn pran pozision dan 
bann plas stratezik. Finn ena kout fizi, kout mitrayez. Nou pan'kor gagn nouvel lor kazwe lti. Nou 
korespondan sirplas pou donn nou plis detay. Alo Sifon Ble ou tann mwa?  
-Wi Misie Zanlwi.  
-Ki pe pase kot ou ete?  
119 
 -Kartie zeneral Thanatos pe grene kouma mir -de-Berlin. Sitiasion la dramatik ek komik anmemtan.  
-Explik bann telespektater.  
-Bann zim az rakont realite klerman. Bizen dezord po u met lord. Bizen kraz latet Thanatos pou ki Eros revinn 
for. Destri xion ek kreasion pe mate e li kler aster ki kreasion pe gagne.  
-Finn gagn nouvel Sir Toby?  
-Lafoul pe dimann so liberasion san kondision. Pankart,  slogan pe reklam so liberte.  
 
Rann nou no u Toby  
Degaze do  
Rann nou nou Toby  
Rann nou nou Toby  
Degaze do  
Rann nou nou Toby  
Rann nou nou Toby  
Degaze do  
Rann nou nou Toby  
- Kot Sir Toby ete?  
- Dapre lenformasion ena enn labirent dan sousol kot ena enn lasam tortir. Sir Toby pe pati laba. Ena mem 
panse ki nouvel la kapav pli grav.  
- Setadir?  
- Ena ki panse ki finn kontaminn so disan ar viris SIDA. Si enn maler finn ariv Sir Toby, pou ena enn pli gran 
maler isi. Lafoul pou kraz partou, pou touy brit.  
- Mersi Si fon Ble. … Telespektater fidel, res divan ou T.V pou konn bann nouvo devlopman.  
SAPIT 21  
(Dan Prizon. Parey kouma sapit 19. Lakord Pandi trenn -trenn so lipie, rantre. Li finn telman vwayaz lor zepol 
ki li nepli konn marse. Enn lipie may ar lot, li tonbe.)  
LAKORD PANDI: Sanepepasekontinie!   
SIR TOB Y: Pov Loyo Pouri! So lipie finn vinn lagom.  
ZENERAL MARTO: Telman mont dadak, lipie finn kokom.  
LAKORD PANDI: Kot mo sereng?  
SIR TOBY: Li pe anpandan lor to deryer. Ler to'nn tonbe, to finn pik to prop tonken.  
LAKORD PANDI: Riye mem! Taler mo fer zot riy zonn.  
ZENERAL MARTO: Sir Toby!  
SIR TOBY: Wi Zeneral.  
ZENERAL MARTO: Mo dir li tou?  
SIR TOBY: Non, pa fer sa.  
LAKORD PANDI: Zot kwar toulezour fet zako. Zot grimas pa pou marse zordi. Zot trouv sa sereng la? Ena 
disan kontamine ladan. Zegwi la 'si kontamine  aster. Samem mo zarm.  
SIR TOBY: L.P kilerla?  
LAKORD PANDI: Pre pou minwi. Kifer to dimann ler?  
SIR TOBY: To pa kone?  
LAKORD PANDI: Non.  
SIR TOBY: To sir, sir, sir mem?  
LAKORD PANDI: … W… iii!  
SIR TOBY: L.P, dan de trwa segonn enn nouvo zour pou koumanse. D an detrwa segonn to zour pou fini. To 
bizen rant dan to lakav, dan to trou nwar pou atann to nouvo ler. L.P, Eros finn fini lev latet; Thanatos bizen 
al dormi, atann ki Eros revinn feb. … Nou konn bien to ler pou r evini. Until then, goodbye! ( Enn trapdor 
ouver anba lipie Lakord Pandi, li disparet .) 
SAPIT 22   
(Parey kouma sapit 20. T.V alime.)  
SPIKER: Telespektater fidel, Sifon Ble ena enn nouvel so -so pou nou. Koze Sifon Ble!  
120 
 SIFON BLE: Lafoul finn defons tou laport , tou miray ziska zot finn trouv lasam tor tir; zot finn kas lasenn Sir 
Toby. Sir Toby lib, sen -e-sof. … Lepep pe danse dan lari.   
VIE TONTON:  
Donn mwa de boutey Bhay Khedou  
Samdi mo pey twa.  
Napa kapav!  
Donn mwa de boutey Bhay Khedou  
Samdi mo pey twa.  
Larim dan nene,  
Dilo dan lizie  
Pa may -may ar m wa Lilinn  
Va gagn dezagreman.  
Charli O! Charli O!  
Aret bwar me aret bwar diven banann,  
Dan diven banann ena bebet sizo.  
( Tex ek lamizik par Ti -Frere)  
DAMMARRO: Viv Sir Toby! Limem nou lerwa.  
KASPALTO: Viv Lord Ors ino! Li zis enn tigit pli piti ki Bondie.  
DAMMARRO: Viv Mis Beatris -Shakti! Limem nou Mahamatarani.  
KASPALTO: Dammarro! To trouv sa bez la? … Nou finn retourn lor pwen depar. Enn lot, pa twa, finn vinn 
lerwa. Pa fasil sa mo bayo!  
SPIKER: Nou zistwar aret i si. Seki swiv konsern lavi prive. Li pa re gard nou. Bonswar.  
EPILOG  
(Dan lakaz Beatris -Shakti.)  
BEATRIS -SHAKTI: Bon sa, retourn dan nou lakaz.  
SIR TOBY: Mo ti kone tou pou fini bien.  
BEATRIS -SHAKTI: Vantar! To pa ti per ditou?  
SIR TOBY: Non, pa vreman … Si ! Mo ti per, mo ankor per ki enn zour sole y pou leve e to pa pou la dan mo 
lebra.  
 
Mem si koumadir mwa mo ti'enn ate  
- Mo'nn deza konn sa - 
Ler mo ti zwenn twa Beatris -Shakti  
- Lespri transpire - 
Dekouver to nam, fer lamour ar twa  
- Angst chombo mo trip - 
Retrouv kreasion dan sak gout frison,  
Pran  sime frengan ver lasours sakre …  
Mem si koumadir mo ti enn ate  
Akoz nou lamour Beatris -Shakti  
Mo ti pou envant Bondie Kreater,  
Ranz enn katedral dan limaziner,  
Eple imortel pou ki twa ek mwa  
Zame separe, Beatris -Shakti.  
( Sir Toby pe bese pou anbras Beatr is-Shakti kan telefonn sone. Li koumans anbras li. Telefonn kontinie sone. 
Akontreker li al reponn telefonn. Li lev resepter. Enn lavwa fifi flit -flite koze.)  
LAVWA LOR TELEFONN: ( Kouma'nn dis reye ) Sanepepasekonti nie! Sanepepasekontinie! 
Sanepepasekontini e! Sanepepasekontinie!  
 
ZISTWAR FINI  
  
121 
 RETOURN KONTENI/BACK TO CONTENTS  
 
LINNKONNSING FINALAY  
BANN PERSONAZ  
LF (avoka - anviron 35 an)  
Papa LF  
Mama LF  
Loulou Konntou (roderdeler)  
Krishnadev (dirizan sendika - 35an)  
Dea (sekreter Krishnadev - 30 an)  
1e Travayer  
2em Travayer  
3em Travayer  
4em  Travayer  
5em Travayer  
AK 1  
Salon dan lakaz papa LF. Bann meb, rido ek dekorasion montre klerman move gou bann nouvo ris. Li tipik 
salon enn ti bourzwa dan vilaz. Kat fotey roten ek trwa sez tout otour salon la. Omilie ena enn latab ronn. 
Lor latab la ena e nn vazafler ranpli ar fler artifisiel. Agos ena enn laport ki amenn dan enn lot lasam. Adrwat 
se laport lantre. Ler rido leve Mama LF ek Dea pe met lord dan salon la. Mama LF ena enn sifon lor so  zepol. 
Li pe dres bann fler dan vazafler la. Dea, enn balye dan so lame pe diboute, pe get li.  
MAMA LF : Ki ou dir Dea, li pa bon koumsa? ( Li dres bann fler dan vazafler ) 
DEA : Li bien bon tantinn ... Aret fatig ou. Dokter finn dir ou ki ou bizen boukou rep o. Asize.... Aret trakase. 
Move sa pou ou lasante.  
MAMA LF : (Li asiz dan enn fotey ) ... Age beti, ou kwar li pou anvi vinn viv dan nou lakaz. Ou kone beti, li finn 
viv dan gran -gran pei. Lot pey bann lakaz zoli -zoli. Get pou nou. Mo kwar mo bonom ti ena re zon. Ti bizen 
aste sa gran lakaz dan Beau -Bassin... Selma bet i, mo per pou al lwen laba. Ki mo pou fer laba. Personn pa 
konn mwa, mo napa konn personn.  
DEA : Ou ena rezon tantinn. Nou vilaz ti pou bien tris si ou ti kit nou. Apre sa kifer bizen al dan lavil ? Lavi dan 
vilaz pa bon?  
MAMA L F : Non do beti. Dan vilaz ena  boukou ki xoz manke. Samem kan zot sorti lot pey, zot kit vilaz. Dan 
lavil zot gagn tou seki zot bizen.  
DEA : Tantinn. Pa fatig ou latet. Ou garson va al travay anvil. Li kapav vwayaze tulezour. Moris piti...  
MAMA L F : Ou kone Dea, mwa mo kontan isi. Me li li enn avoka. Mo per ki li ek so papa rod kite. Lerla mo 
pou bizen swiv zot.  
DEA : Pa trakase. Kikfwa ou garson pa pou rod kit so vilaz. Mo pa kwar ki li pou fer kouma lezot ... Mo pa 
kwar li parey kouma lezot.  
MAMA LF : Kot pou kone... asize beti. Asize non ! Kifer ou diboute ( Dea asize ). Ou kone beti, kan dimoun al 
lot pey zot lespri sanze. Zot bilye tou. Rapel non. Sadar Manick so garson.  
DEA : Wey, so garson dokter.  
MAMA LF : Samem. Koum a so garson revini dokter li pa ti al aste enn gran lakaz dan Kirpip? Sa darinn la pa ti 
tro bien mem. Freser Kirpip finn touy li... Kiler la? Avion la finn fini poze?  
DEA : (Li get so mont ). Wi, avion la finn fini poze depi lontan. Zot pre pou vini... Bon t antinn mo bizen ale.  
MAMA LF : Kifer ou prese beti? Taler ou ale.  
DEA : Mo  ena travay tantinn.  
MAMA LF : (Li pa finn tann li. Li preokipe ar so prop problem ). Komie letan mo pa finn trouv li. Gete kouma 
mo pe tranble.  
DEA : Pa fatig ou latet. Dan enn timama ou  pou trouv ou garson. Nenport kisannla dan ou plas ti pou 
koumsa.  
MAMA L F: Ousi ou pe tranble.  
122 
 DEA : Mwa! ... Ki ou gagne? ... Kifer ou dir sa?  
MAMA LF : Mo mazine, ou kontan dimoun nou vilaz pe retourne.  
DEA : Wi, tou dimoun kontan. Bon! Mo ale.  
MAMA LF : Sirman li pou sagren. So mama pa finn al sers li ... Zot pe tarde pou retou rne. 
DEA : Ankor enpe pasians. Ou garson pre pou vini. Tou ou traka pou fini.  
MAMA LF : Ou kone, mo pe mazinn enn lot zafer. Mo garson finn vinn ase vie. Li finn depas trant banane. 
Mo p ou bizen rod enn bon tifi pou li. Aster pa kone sipa li pa finn fini mar ye ar enn tifi lot pey.  
DEA : Mo sir non!  
MAMA LF : Ki ou dir?  
DEA : Mo anretar. Mo bizen ale.  
MAMA LF : Dea  
DEA : Hen!  
MAMA LF : Dea, nou bizen rod enn bon tifi pou li!  
DEA : Enn bon tifi?  
MAMA LF : Enn bon tifi, bon fami, ki finn lir, ki ena bon manier... Kouma twa.  
DEA : Mwa!  
MAMA LF : Enn bon tifi nou kalite.  
DEA : Ou...Ou pa kwar bizen les ou garson ( li ezite ) swazir limem.  
MAMA LF : To koz kouma sa bann zenn la. Kot li pou konn rode? Mwa so m ama, mo kone ki bon pou li. Mo 
finn trouv boukou lavi. Boukou zenn zan p as mizer parski zot nek marye san get divan -deryer.  
DEA : Ou pa kwar ki li pou rod fer kouma dimoun deor. Laba dimoun marye dapre zot leker. Kikfwa li  ... 
MAMA LF : Sa mo napa pou a xepte  beti. Li bizen ekout so mama.  
DEA : Kisannla ou pe mazine?  
MAMA LF : Zis mo mazine li bizen marye... Get ou!  
DEA : Mwa!  
MAMA LF : Ou zoli, ou ena bonker, ou finn lir. Ou pe vinn vie, ou napa ankor marye. Kifer? Bizen rod enn 
bon garson pou ou. Ou mama bizen r ode beti.  
DEA : Pa fatig ou latet pou mwa tantinn. Mo bien koumsa.  
MAMA L F: Pa bon koz koumsa beti. Bizen marye, gagn zanfan, okip ou bonom. Lavi sa.  
DEA : Mo ler pa ankor vini. Mo plis kontan mo travay...  
MAMA LF : Hen ma! Ou kwar mo pa kone?  
DEA : Ki sa?  
MAMA LF : Ou kwar mo pa kone, ena enn dimoun dan ou leker.  
DEA : Kisannla?  
MAMA LF : Tou dimoun kone.  
DEA : Be kisannla tantinn?  
MAMA LF : Ou kontan Krishnadev non!  
DEA : Mwa... Krishnadev! Ki ou pe gagne?  
MAMA LF : Fer atansion Dea. Dimoun pe koze. Mo kone ki se ki zot pe dir pa vre. Ou enn bon tifi. Ou pa pou 
fer ki xoz malprop... me di moun pe koze, ma.  
DEA : (Klerman ankoler ) Si dimoun anvi koze, les zot koze. Krishnadev ek mwa nou travay dan mem biro. Ki 
demal ena ladan?  
MAMA LF : Li pa bon pou ou. Enn zenn tifi, enn zenn garson, toultan ansam. Dimoun koze.  
DEA : Dimoun ti bizen aprann ve y zot zafer.  
MAMA LF : Ou bien zenn Dea. Nou viv dan enn vilaz. Tou dimoun kone ki pe pase.  
DEA : Nanye pa pe pase  
MAMA LF : Li li enn garson "Hindu".  
DEA : Mo enn zafan batar! Mo papa ti "Hindu", mo mama "Kreol".  
MAMA LF : Napa ankoler beti. Mo kone ou enn bon  zanfan... me selma...  
DEA : Me selman enn tifi batar pa kapav frekant enn "bon Hindu" ( foutan )... Si ou ti kone kisannla vremem 
mo kontan, ou...  
MAMA LF : (Enterese ) Kisannla?  
DEA : (Tann tapaz enn loto ) Enn loto finn arete. Mo kwar bann la pe retourne. Sala m. 
123 
 MAMA LF : (Diboute. Li paret bien e xite). Ou sir zot pe vini. Reste. Pa ale.  
DEA : (Badine ). Non tantinn. Taler dimoun pou dir ki mo finn vinn pous bor ar ou garson.  
MAMA LF : Ou mo ve Dea... ( Li al ver laport divan ). 
DEA : Salam tantinn ( Li sorti par laport  deryer ) 
(Laport divan ouver. Enn zom 35 an, zoli garson, bien abiye - kostim, kravat, zile - rantre. Papa LF swiv par 
deryer. Li pe sarye valiz so garson).  
LF: Ma! (Li ouver so de lebra, enn poz klasik)  
MAMA LF : Beta Biswa! ( LF anbras so mama ki telman em osione ki li plore)  Beta Biswa, to bien mo beta?  
LF: O.K. ma, O.K. ( axan Angle ) 
MAMA LF : Komie zour mo pa finn trouv twa , beta? ( Li souy so lizie ar enn bout so pagn)  
LF: Pa enn zour pou plore zordi ma! Bizen riye.  
MAMA LF : Beta, get kouma to meg. To pa ma lad?  
LF: Non! Foul korek!  
MAMA LF : To figir blem.  
PAPA LF : To pa trouve li finn vinn pli kler? ( Li koze sek -sek) 
MAMA LF : Hen!  
PAPA LF : Kler!  
MAMA LF : Ki ou dir?  
PAPA LF : Li finn  vinn kler.  
MAMA LF : To pa finn tro pas mizer laba beta?  
LF: Non, t'was fine!  
MAMA LF : Bechara! Tousel dan enn "lot -pey". Pou to manze beta kouma to ti fer? Finn pas mizer non?  
LF: Mo finn amenn enn souvenir pou ou. ( Li larg lame so mama, tourne pou al ouv er valiz. Enn kout sek li 
arete ). How awful!  
PAPA LF : What ful LF?  
LF: These d amned flowers!  
PAPA LF : Non, LF pa fler badamie sa.  
LF: (Enn poz akter Shakespeare ). Get these out of my sight!  
MAMA LF : Ki li pe dir?  
PAPA LF : Bous to labous twa. To pa trouve L F pe apresie ... Zoli non LF?  
LF: Zoli! Tir sa divan mo lizie.  
PAPA LF : Eta to  pa finn tande. LF pa'le get sa kouyonad la... Mo pa ti dir twa met zoli boukie?  
MAMA LF : Be... oumem...ti...  
PAPA LF : Tir sa. Al rod zoli boukie amene.  
MAMA LF : Salerla kot pou gagne?  
LF: Forget it!  
PAPA LF : Vit! Vit!... Asize LF... Hen! Pran sa fotey la. ..Met sa kousen la deryer ou ledo. Eta, to ankor lamem 
(Li koz ar so fam )! (Ar LF ) Wi, ou ena rezon. Seki vilen bizen zete.  
LF: I'm sorry. Me ou kone bann ki xoz ki artifisiel, mw a mo pa a xepte. What is natural is beautiful.  
PAPA LF : Wi, ful, ful! Mo kone o u fatige LF. Eta amenn sa boutey wiski la. Tap enn tipti. Lerla ou manze. Ki 
ou dir LF?  
LF: No, later on.  
PAPA LF : Ou prefer rom? LF, enn avoka bizen bwar wiski. Rom! Sa zis bon pou bann zans ordiner. Ou bizen 
konn gard ou ran LF  
MAMA LF : Ki sa LF, LF ou p e koze?  
PAPA LF : Ayo jangli! LF sa so nom sa.  
MAMA LF : Li li LF! Be kot Biswa?  
PAPA LF : Biswa! Biswa! To kwar dan Angleter bann misie la pou apel li Biswa? Dan Lincolns Inn laba zot finn 
desid pou apel li LF, Linnconnsing Finalay. Linnconnsing finn al Linc olns Inn. Zoli, bien zoli. LF, sa enn nom ki 
ena standing.  
MAMA LF : Vremem Biswa?  
LF: (Inpe dekonserte ). Get sa, mo ti pou bliye. Mo finn amenn enn kado pou ou ge ma.  
MAMA LF : Les sa beta. Taler nou gete. Al lav to lame -lipie, tir sa soulie la, met to sava t. To kone to ansien 
124 
 savat? Mo finn ramas li. Mo mazine kouma to ti kontan met li...  Mo’al tir to manze... Mo finn kwi to kari 
prefere: satini dal, rougay bomli.  
LF: Tro boner pou manze la do ma. Taler nou manze... Hell! fer chaud isi.  
MAMA LF : Tir to palt o ek to kravat beta. Mo al ouver lafnet la.  
PAPA LF : Tir palto! Tir kravat! Ki to pe gagne? Enn avoka san palto, san kravat! Asize LF.  
LF: (Asize. Li paret enpe anbarase. Li ge t otour li. Ena bann foto lor miray ) Ou kone!  
PAPA LF : Wi LF.  
LF: These painting s are terrible!  
PAPA LF : Wi LF Terib beautiful. Mo ti aste zot dan enn lavant. Mo ti kone sa pou fer ou kontan.  
LF: Bizen tir zot.  
PAPA LF : Hen! Miray la pou vid.  
LF: Nou va me t bann bon paintings: Picasso, Michelangelo, Musset, Debussy, Mozart, etc. ( axan Angle ). 
PAPA LF : Ki ete sa?  
LF: Bann gran pent. Ou kone dan Londres mo ti ena enn kamarad pent...  
PAPA LF : Kamarad pent! LF! Ou enn avoka, ou fer kamarad ar pent! Isi fale pa ou fer sa. Ou bizen konn gard 
ou ran. Bizen konn swazir ou frekantasion.  
LF: Pa sa kalite pent.  
PAPA LF : Ninport ki kalite pent. Enn pent li enn pent. Enn avoka napa kapav frekant pent ( Montre so 
lotorite ) 
MAMA LF : Mo al tir to manze beta. Sirman to fatige  
LF: Non, non taler… Ki ler la? ( Li get so mont ). Sizer! finn fini fer nwar. Dan  Langleter an ete ziska onzer -
diswar fer kler.   
PAPA LF : Samem dimoun laba kler. Isi dimoun nwar, zot leker ‘si nwar. Zot zalou...  
LF: Mo trouv drol personn pa finn vinn get mw a? 
MAMA LF : To papa...  
PAPA LF : Res trankil twa... Ki ou pe dir LF. Enn lafoul t i rod vinn isi. Mo finn anpes zot. Ou fatige, ou bizen 
repoze. Enn kantite dimoun ti pou plis fatig ou ar zot koze bet. Kisannla dan sa vilaz la kapav koz ar ou. 
Preferab ou re poze. Dime ler nou al anvil, ou va kapav zwenn bann dimoun dan ou ran.  
MAMA LF : Mo dir to papa napa bon li koz brit ar zot. Dimoun nou vilaz sa.  
LF: (LF dibout, pran poz enn avoka dan lakour ) Mama dir ki ou koz brit ar dimoun. Ki ou ena pou dir?  
PAPA LF : (enpresione ) Mo mazinn ou dibien LF. Ou kone kimanier zot ete isi. Zot pou vinn r od fer ou travay 
pou mersi misie.  
LF: Bon. Si personn pa vinn get mwa, kot mo pou gagn kliyan. Enn avoka bizen kliyan.  
PAPA LF : Ou kwar mo'nn mal fer?  
LF: Mo pa la pou zize. Mo  la pou poz kestion... Ki manier ou finn trouv mwa?  
PAPA LF : Hen!  
LF: Koumsamem mo pou fer dan lakour.  
PAPA LF : Refer ankor enn kou. Mo gete. ( LF repran enn poz avoka ). Eta to finn trouve kimanier li ena 
standing. LF mo trouv ou koumadir...koumadir...  
LF: Mo profeser toultan ti pran sa poz la ler li poz kestion. Kan li koze, temwen kr ake... Kifer zot pa finn vinn 
get mwa?  
PAPA LF : Kisannla?  
LF: Mo bann ansien kamarad. Mem Plaisance, mo pa finn trouv zot. Mo ti kwar zot pou vini...  
MAMA LF : Mo sagren beta. Mo ti ole vinn sers twa kot avion. To papa dir mwa res lakaz. Dokter finn anpes 
mwa fatige.  
LF: Ki ou gagne? ( Li mars ver so mama, li trap so lame ). 
MAMA LF : Ki mo pou dir twa. Partou mo lekor fermal. Tigit travay mo fer non, mo l eker galoupe, mo santi 
feb. Koumadir respire mo pa kapav.  
PAPA LF : Aret fatig so latet.  
LF: (Fer koumadir l i pa tande ). Mo ena enn kamarad dokter. Li finn vinn par mem avion ki mwa. Mo va 
amenn ou get li. Enn "specialist" sa. Li pou kone ki ou gagne. Sa en n timama li pou geri ou... Kifer dimoun pa 
finn vinn get mwa?  
MAMA LF : To papa...  
125 
 PAPA LF : Mo finn defan zo t vini.  
LF: Kifer? ( Enn ton otoriter ) 
PAPA LF : (Paret entimide ) Toultan zot koz kont mwa deryer mo ledo. Aster ki ou la... Ki ou mo garson finn 
vinn avoka, mo pou montre zot.  
LF: Krishnadev kifer pa finn vini?  
PAPA LF : Krishnadev!  
LF: Wi, Krishnadev  
PAPA L F: Sa sovaz la!  
LF: Kifer ou dir sa?  
MAMA LF : Kifer ou koz koumsa do? Krishnadev enn bon garson sa. Dimoun koz bon koze lor li.  
PAPA LF : Twa ki to ko ne... Li finn konn mont latet dimoun kont bann planter... Travayer nek reklan 
ogmantasion. Kot nou pou al t ire pou peye.  
LF: Li ankor travay profeser?  
PAPA LF : Profeser! Profeser! Lontan finn fini fou li deor.  
LF: Be kifer?  
PAPA LF : Misie ena tro gran lage l. Li koz pli for ki so sef. So manier sa. Toultan li pa dir ki bann misie blan la 
bann souser disan?  
LF: Li ena rezon non?  
PAPA LF : Li ena rezon! Ki ou pe gagne LF? Ou kone ki kantite zot bon sa bann misie la? Tiginn fwa zot finn 
ed mwa. Si zordi ou finn vinn avoka, LF, ou bizen dir bann misie la mersi. Zot finn donn mwa boukou fasilite. 
Zordi nou finn arive. Nou bizen rekonesan.  
LF: Be ki Krishnadev pe fer?  
PAPA LF : Kifer ou interese ar li , LF? 
LF: Koumsamem. Apre sa nou ti de bon kamarad lontan. Aster...  
PAPA LF : Aster enn lot zafer. Ou finn vinn avoka.  
LF: Be enn avoka bizen travay; pou li travay bizen li ko nn dimoun...  
PAPA LF : Selma fer atansion ou loner LF  
LF: Wey, wey. Ki travay li fer aster?  
PAPA LF : Li pa travay fenean la!  
LF: Ki manier li viv?  
PAPA LF : Li okip s endika. Viv lor laswer travayer.  
MAMA LF : Kifer ou dir sa do! Travayer kontan li. Li rann di moun boukou servis.  
PAPA LF : Res trankil twa!  
LF: Alors li okip sendika... Li pa finn sanze.  
PAPA LF : Ki ou dir LF?  
LF: Nanye... Mo bien bizen zwenn li.  
PAPA LF : Kifer?  
LF: Enn vie zistwar! Apre sa... Enn sendika bizen enn konseye legal.  
PAPA LF : Me wi! As ter mo pe koumans konpran ou. Wi... Sa enn bon lide sa. Dime mem mo avoy nouvel 
pou dir li vinn get ou.... Gagn boukou kas sa?  
LF: Dan Langlete r konseye legal tap plen. Isi mo pa kone. Bon nou va gete.  
PAPA LF : Bizen get bien. Ou bizen reklam ou drwa. Mazi ne komie larzan finn depanse pou ou vinn avoka... 
LF! 
LF: Yes!  
PAPA LF : Kapav get ou sertifika.  
LF: Wi! Li dan mo brief case. Amenn li, mo mont re ou.  
PAPA LF : Brief case? Kot li?  
LF: Samem, enn sak pre kot mo valiz. Samem apel brief case.  
PAPA LF : (Al sers  brief case ) Ala ou brief case ( Sey imit prononsiasion so garson ) Me get sa kouma zoli. Mo 
kapav trap enn kou? ( Li met diplom la divan li pou a dmire ). Nou bizen ankadre li pou met dan salon.  
LF: Mo bizen met li dan mo biro. Va fer enn foto kopi pou met dan  salon.  
PAPA LF : (Ar so fam ) Get sa ta! To kone ki kalite gran dimoun finn marke la. ( Li montre so fam diplom la. Li 
reget li ar admirasion ek fierte, koumadir limem finn reysi gagn sa ). To kone ki kalite loner pou mwa sa. Sa 
126 
 enn zafer ki mo finn travay po u gagne!  
LF: (Enn ton sek -sek) Donn mo ramas li. ( Li pran diplom la, li met dan so sak ). A! Avan mo bliye! Mo ena enn 
ti kado. Sa boutey wisky la pou ou ( Li donn li so papa. ) Pou ou ma, mo finn amenn sa.  
MAMA LF : Ki fer ar sa beta?  
LF: Sa ou mete koumsa. A pel sa enn "shawl" ( Li poz li lor zepol so mama ). Gorgeous! Get dan laglas kouma 
ou zoli.  
MAMA LF : Mo tro vie pou met sa. Gard li, kan to marye  to va donn li to bonnfam.  
LF: No, no! Sa pou ou sa. Pa tir li. Ou bien koumsa. Smashing! Wow! ( Li reasize, kouma ns fouy dan so sak )... 
Zot ole get enpe zoli foto, mo liniversite, kot mo ti pe viv...  
PAPA LF : Sa, mo bizen met mo linet ( Li tir so linet depi  dan so pos ). 
LF: Depi kan ou met linet?  
PAPA LF : Depi fek!  
LF: Ki ou lizie gagn e? 
PAPA LF : Mo lizie? Nanye.  
LF: Kifer ou met linet?  
PAPA LF:  Ou pa trouve, li aranz mo figir. Paret plis respektab... Mo gete.  
LF: (Li tir de lanvlop. Enn li donn so papa , enn li donn so mama)  ... Ouver gete ma.  
PAPA LF : Ki ete sa?  
(Pandan sa epizod la LF pe toultan sanz -sanz plas. Enn k ou kot so papa, enn kou kot so mama)  
LF: Samem Trafalgar Square. Sa Picadilly Circus.  
PAPA LF : Tou sa lalimier la! Kouran bomarse laba! Sa ki ete?  
LF: Sa Buckingham Palace. Kot larenn reste.  
MAMA LF : Kisannla sa beta?  
LF: (Li tike ) Sa... sa li enn kamarad.  
PAPA LF : Sa ki ete?  
LF: Sa Lincolns Inn. Laba mem mo finn aprann avoka  
MAMA LF : Kamarad tifi?  
LF: Hen!  
MAMA LF : To fer kamarad ar tifi?  
PAPA LF: Sa ki ete sa?  
LF: Sa Tower Bridge. Souvan mo ti pe al laba.  
MAMA LF : Kisasa do! To pe may li koumsa!  
LF: Dan L angleter tifi ek garson fer kamarad.  
MAMA LF : To finn tir boukou foto ar li. La ki zot pe fer?  
LF: La... Les mo get enn kou... an! sa! Wey! Zo ur New Year. Mo pe swet li bonane ( Li pran foto la li met li 
dan so pos ). 
MAMA LF : To anbras li lor so labous?  
PAPA LF : (Atire par sa konversasion la ) Mo gete enn kou.  
LF: (Galoup ver li. Pran pake foto dan so lame. ) Ou trouv sa! Sa lakaz kot mo ti pe rest e. Sa kot Madame 
Tussaud. Sa se British Museum! Sa...Ki sa foto la vinn fer ladan ( Li met li dan so pos ). 
PAPA LF : Kisannla sa?  
LF: Sa... sa enn aktris sinema!  
PAPA LF : Touni!  
LF: Kot touni... Bon aret get foto. Enn lot zour nou va fer sa... Wey!... Ki ou ti pe dir mwa?.. . Krishnadev pe 
organiz sendika. How interesting!  
PAPA LF : Wey li fer miting. Li...  
MAMA LF : Beta koz vre asam mwa. To napa finn fini marye laba?  
LF: (Li vinn kot so mama. Li pas lame otour so likou ). Ou kapav kwar mummy! ( Tourn ver so papa ) Lakoup 
pou bon sa lane la?  
PAPA LF : Pa tro. Finn gagn lasesres... Kouma li apele sa aktris la?  
LF: Ki aktris?  
PAPA LF : Samem, dan ou pos.  
LF: Ki manier finn gagn lasesres?  
127 
 PAPA LF : Lapli pa finn tonbe... Ki ou ti pe fer ar li?  
LF: Alor Krishnadev pe mont  latet travayer!... Eski li finn marye?  
PAPA LF : Marye! Kisannla pou donn li so tifi? Sirtou ki li pe trenn ar sa fam la.  
LF: Ki fam?  
PAPA LF : Samem, tifi batar sa koson Manilall la.  
LF: Dea! Krishnadev... Dea!  
MAMA LF : Non do beta. Bon zanfan sa. Zot travay ansam.  
PAPA LF : Normal fam pou pran par fam.  
MAMA LF : Taler la mem li ti la. Dea napa pou koz manti.  
PAPA LF : (Ankoler ) Li ti la! Mo pa finn defan li vinn vir -vir isi? Normal li pou rod so sans ar enn avoka.  
MAMA LF:  Kifer ou koz koumsa? Momem mo fi nn dir li vinn koz -koze pou mo napa res tousel.  
PAPA LF : Mo defann twa dir li revinn isi ankor. To finn bien tann mwa.  
LF: Kifer ou defann li vini papa?  
PAPA LF : Pou ou prop dibien LF. Ou kone, so mama ti ena move repitasion... Enn batar pa kapav frekant m o 
lakaz.  
LF: Letan nou ti zanfan, nou ti pe zwe ansam. So mama ti pe vinn lakaz souvan.  
PAPA LF : Sa letan margoz. ( Ankoler) Aster nou pa kapav fer sa. Nou enan nou ran pou garde.  
LF: (Tourn ver so mama ) Dea ki ti dir?  
MAMA LF : Nanye beta. Nou zis ti pe koz -koze. Enn bon zanfan sa, beta.  
PAPA LF : Bon zanfan! Ki kalite bon! Trene, bon lavi sa?  
LF: (Paret afekte par sa nouve l la) Trene?  
PAPA LF : Tou dimoun kone. Toultan li ar Krishnadev. Swadizan li travay kouma so sekreter. Samem to 
mama apel bon zanfan... Ak oz li enpe zoli...  
LF: Li zoli?  
PAPA LF : Dimoun dir! Zoli zis pou lizie.  
LF: Dea... Krishnadev. Kot li reste?  
PAPA LF : Kisannla?  
LF: Dea  
PAPA LF : Laba mem.  
LF: So papa , kimanier?  
MAMA LF : Li finn mor beta. Li ti boukou malad.  
LF: Ki manier?  
PAPA LF : Kot mo  pou kone? Sirman so fam finn touy li... Gete LF ... Fale pa ki ou gat nou loner kouma sa 
koson Manilall la. Marye enn  fam Kreol! Get garson Sadar Manick. Li finn retourne dokter. So papa finn rod 
enn bon tifi pou li. Li finn marye dan enn bon fami. Li ena  enn gran lakaz, enn loto nef ek enn plas dan 
gouvernman. Ki pli bon ki sa?  
LF: Krishnadev... Dea  
PAPA LF : (Ankoler ) Ki Dea, Dea to gagne... ( Li kalme ) Gete LF! Mo ena enn koze serye pou koz ar ou. Letan 
ou finn pas ou lekzame, mo finn koumans fer demars. Mo finn trouv enn bon tifi pou ou.  
LF: Depi kan?  
PAPA LF : Depi ou finn pas ou lekzame.  
LF: Depi kan Dea ek Krishnadev pe...  
MAMA LF : To pe vinn vie beta. Finn ler pou to marye. To papa ek mwa nou finn trouv enn zanfan bon fami 
pou twa. Mo sir to pou bien a r li. 
LF: (Anrefle xion) Kouma sa finn arive?  
MAMA LF : Nou finn trouv li dan enn maryaz. Enn zoli tifi beta. Li bien kl er. 
LF: Pourtan!... "Frailty thy name is woman"!  
PAPA LF : Limem, tifi Chumman.  
MAMA LF : To kontan beta?  
LF: Non! Pa deryer mo ledo? ( Touzour an refle xion) 
PAPA LF : Ou pa ti la LF.  
LF: Zot fer sa deryer mo ledo? Sa pa pou pas koumsa!  
PAPA LF : Napa ankoler L F. Nou ti mazinn ou dibien.  
128 
 LF: Mo bizen zwenn zot.  
PAPA LF : Zordi?  
LF: Kifer pa zordi?  
PAPA LF : Aswar koumsa, nou napa kapav al dan lakaz dimoun. Apre sa zot res lwen. Bizen al St. Pierre.  
LF: St. Pierre! Dea pa res pre kot tonton Tamby?  
PAPA LF : Dea! Ki Dea? Mo pe koz ou tifi Chumman.  
MAMA LF : Enn bon tifi mo dir twa. Mo bien kontan so manier. Zame li lev latet. Li finn al lekol tou.  
PAPA LF : Mo kwar li finn al ziska form kat, konte sinior. So de frer dokter. So papa enn gran planter.  
LF: Fouf! I think I need a shower!  
MAMA LF : Ki li pe dir?  
PAPA LF : Shawa! Shawa! Pa kone.  
LF: Mo bizen bengne.  
MAMA LF : Mo al sof dilo beta?  
LF: Dilo fre  will do!  
MAMA LF : Dilo dou mem sa beta. Kot pou gagn dilo sale?  
(Kikenn ouver laport adrwat, li rantre, kit laport ouver. Li apel Loulou Konntou. Li ena anviron 45 an. Li met 
kostim tisor, sapo fet lor latet, li ena enn ti moustas kouma Eroll Flynn).  
LOUL OU KONNTOU : Bonswar autant ke vous zet... Maitre!  
LF: (Paret agase. Repon sek -sek) Shut the door!  
LOULOU KONNTOU : Maitre se  ain grand plaisiration de vous revwar. Permete mwa de vous serer lamain ( Li 
al trap lame LF, sakouy li ). Me miracle vous etre craint e. (Li tourn ver papa LF ) Ou bezwen fier ou ena enn 
garson comme sa. Sa c'est ain grand bonheur.  
PAPA LF : (Gonfle ) Bizen pl ante pou rekolte.  
LOULOU KONNTOU : A! Sa vous avez raison. Tout le temps mo dire dimonde ki zot bezwen suivre ou 
l'exemple. Ou fine tr availle; ou fine faire krisifix. Aujourd'hui, ain fleur fine pousse dan ou jardin. ( Li tourn 
ver LF ) Maitre, vous etes ain fler dans not villaz.  
LF: Fler la bien bizen dilo. Mo pe al bengne.  
LOULOU KONNTOU : How intelleligent!  
LF: Ma, donn mwa enn serviet.  
MAMA LF : Mo al serse beta. ( Li sorti par laport agos ). 
LOULOU KONNTOU : Maitre! Comment ze pe explique se qu'il y a dans mon  lecoeur. Vous etes la! Ze suis 
la! 
LF: You are tired?  
LOULOU KONNTOU : Tired! Tired! Pa tired! Fired! Mo santi comment un dufeu dans mon dusang. ( Li tourn 
ver papa LF ) A! patron! A bourzwa! Ki grand bonheur pour vous! (Li tourn ver LF) Keske ze pe dir? ( Li tir so 
mouswar, souy so lizie, mous so nene ). 
LF: You've got a flu?  
LOULOU KONNTOU : Ekout sa Angle la. Ar sa Angle la ou kapav vinn minis. Wi! Mo pe trouv ou desten 
devant mo lezie. Mo bezwen koz ar premie minis. Prosenn ele xion bezwen ena un ticket pour vous. Yes! 
Yes! Yes! Ou pou vinn ministre ou. Mo ena beaucoup dumonde dans mo lamain. Bengker! Vous serez eli!  
PAPA LF : Loulou K onntou ena rezon LF. Bizen mazinn lavenir. Avoka, mazistra, depite, minis. Kikfwa enn 
zour premie minis!  
LOULOU KONNTOU : Pourquw a pas. Avek so "style", ( prononse an Angle ) son gabari, son standing 
(prononse an Angle ). Pourquwa pas cher maitre, pourquwa pas ? Kan vous koumanse travaye?  
LF: Dans quelques jours, je l'espère. Il me faut d'abord être presenté au chef -juge.  
LOULOU KONNTOU : Patron ekouté se franché. Kan vou plede ankour?  
LF: Mo bizen kliyan avan!  
LOULOU KONNTOU : Kliyan! Zot pou grene sur vous. Les sa dan mon lamain. A! Letan kikfwa ou napa pou 
gagne. ( Li tourn ver papa LF ) Ou kone komie kliyan mo avoy garson Baboolal par se menn!... konte fini. Tou 
sa bann kliyan la aster la kot kisannla zot pou ale? Hen! Dir mwa chez qui? Kot maitre, ou garson.  
PAPA  LF: To finn tande LF!  
LF: (Pa telman interese par sa konversasion la ). Bon, mo al pran enn shower. ( Li leve pou sorti. Pre kot 
laport agos, li arete, tourn ver Loulou Konntou ). Loulou, mo pou bizen enn pion pou mo biro. To konn 
129 
 kikenn serye?  
LOULOU KONNTO U: Enn pion! Enn pion!... Ze krwa ke ze pe vou fer gagne kelkin. Enn sekreter! Serye, bon 
konfianser, bon travayeur.  
LF: Mo bize n enn pion, pa sekreter.  
LOULOU KONNTOU : Ou bizen enn dimonde serieux pou okip vot biro. Un konfianser. Mo va rod sa pour 
vous.  
LF: To konn kikenn?  
LOULOU KONNTOU : Vous save ojourdwi zour. Tre difisil davwar. Me si mo pa gagn personn, je viendrai 
mwa -meme.  
PAPA LF : To pa pe travay?  
LOULOU KONNTOU : Bien sur patron. Me eski ou croire mo kapav les nenport kisannla okip biro maitre. Mo  
va fer sakrifis ki bizen. ( Ar LF ) Ou kapav kont sur mwa.  
LF: Bon! Pli tar nou va koz sa.  
LOULOU KONNTOU : Maitre!  
LF: Wi!  
LOULOU  KONNTOU : Rien d'autre pour vous servir?  
LF: Non ( Li sorti par laport agos ) 
LOULOU KONNTOU : Bourzwa! Mo dir ou, ou enn gran dimo un ou. Aster kan ou pou marse dan Port -Louis, 
dimoun pour tourne pou get ou. Zot pou dir. "Samem papa avoka la".  
PAPA LF : To sir  ki li pou gagn boukou kliyan?  
LOULOU KONNTOU : Mo dimann mwa si li pou kapav repon lapel telma...  
PAPA LF : Lapel, normal li pou konn fer lapel.  
LOULOU KONNTOU : …telman dimoun pou vinn get li, letan li napa pou gagne. Ek bann kliyan sir. Mo pou 
laba pou oki p tousa.  
PAPA LF : Fale pa les dimoun ki rod avoka kado rantre. Seki pa kapav peye fou deor. Finn kout kas pou fer li 
vinn avoka.  Pie la finn grandi. Seki finn plant pie la ki bizen rekolte.  
LOULOU KONNTOU : Ou ena rezon. Foul dakor ar ou.  
PAPA LF : Mo finn f er boukou sakrifis. Zordi mo bizen zwir.  
LOULOU KONNTOU : Foul dakor ar ou.  
PAPA LF : Zot ti kwar ki mo pa pou reysi.  
LOULOU KONNT OU: Mo foul dakor.  
PAPA LF : Hen! Ki to dir?  
LOULOU KONNTOU : Dimoun zalou ou desten.  
PAPA LF : Mo ti kone...Ki zot pe dir?  
LOULOU KONNTOU : Pa pran zot kont.  
PAPA LF : Ki zot pe dir! Dir mwa.  
LOULOU KONNTOU : Bann sovaz, bann zalou sa.  
PAPA LF : Zot zalou. Mo pou fer zot plis zalou. Ki zot pe dir?  
LOULOU KONNTOU : Zot dir ki ou enn manzer dal.  
PAPA LF : Manzer dal! Aster ki zot pou kone ki  mo ete. Zot pa pou sape ar mwa. Mo pou fer zot zalouzi 
trangle zot.  
LOULOU KONNTOU : Ou ena rezon. Bann groker zame napa pou e na reconnaisance.  
PAPA LF : Ki zot dir ankor? Koze napa per.  
LOULOU KONNTOU : Zot pou kone ki mo finn rakont ou tou.  
PAPA LF : Koze! Ki to per? Nou ena avoka dan nou lame.  
LOULOU KONNTOU : (Fer sanblan li pe ezite ) Be ou kone... zot dir... ki ou enn souser dis an... ou bez malere 
pou ki ou, ou kapav monte.  
PAPA LF : Zot dir sa, bann zanimo la! Zot manz dan mo lasiet, lerla zot kras ladan.. . koze pa per.  
LOULOU KONNTOU : Zot dir ki ou garson finn vinn avoka ar zot laswer.  
PAPA LF : Zot laswer! Zot laswer! Zot dir sa ! Zot dir mo enn voler?  
LOULOU KONNTOU : Wi.  
PAPA LF : Mo pou montre zot. Mo pou pourswiv zot. To vinn temwen. Mo fer LF pourswiv zo t. 
LOULOU KONNTOU : LF! Kisannla sa?  
130 
 PAPA LF : Mo garson avoka ta!  
LOULOU KONNTOU : Li pa apel...  
PAPA LF : Li ti apel sa. Aster l i apel LF.  
LOULOU KONNTOU : LF. Enn gran non. Bravo LF.P.M.  
PAPA LF : LF.P.M? Ki ve dir sa? To pe zour mo garson avoka?  
LOULOU KONNT OU: Non Bourzwa. Zame pans sa. LF Premie Minis. Sa ki mo ti ole dir.  
PAPA LF : Abon  
LOULOU KONNTOU : Mwa mo trouv enn gran laven ir pou ou ek ou garson avoka.  
PAPA LF : Mo'si... Mo pou montre zot lagel.  
LOULOU KONNTOU : Ou ena rezon.  
PAPA LF : Apre ki zot dir lo r mwa?  
LOULOU KONNTOU : Pa traka, sak fwa ki zot koz lor ou mo donn zot zot pake.  
PAPA LF : Ki zot dir?  
LOULOU KONNTOU : Zot dir ki oumem souser gran misie administrater. Ou donn koudme pou kraz bann ti 
dimoun.  
PAPA LF : Kraz ti dimoun. Onte zot pa onte, zot k oz koumsa. Si napa ti ena mwa kot zot ti pou gagn later pou 
mont siwala nef? Kot zot ti pou gagn enn bout later pou fer laplen n foutborl. Sans misie la fer mwa 
konfians. Kan mo dimann li ki xoz, rar li refize.  
LOULOU KONNTOU : Ou ena rezon.  
PAPA LF : To pe fe r mwa rapel. Dime mo bizen amenn LF pou al dir bonzour misie la. Li finn rann nou 
boukou servis. Bizen rekonesan! Get twa, to konn respe seki gran. To pou arive. Get lamem, mo garson 
avoka finn vini, li bizen enn dimoun pou okip so biro, li normal, to pou gagn to sans. To kwar mo kapav donn 
sa travay la enn bachara?  
LOULOU KONNTOU : Ou ena rezon bourzwa... ( LF revini. Li pran so s ak) Maitre, keske ze pe faire pour vous?  
LF: To ankor la twa?  
LOULOU KONNTOU : Mo pe atann pou kone si ena ke xoz ke ze pe faire pou r vous.  
LF: Non, peyna nanye pou zordi... non...Atann...To pou zwenn Krishnadev?  
LOULOU KONNTOU : Ki Krishnadev?  
LF: Krishnadev , ansien profeser, sindikalis.  
LOULOU KONNTOU  : (Per enn rival pou job pion ). Sa zame kone kot li ete.  
LF: Mo bien bizen zwenn li.  
LOULOU KONNTOU : Que faire?  
LF: Mo ena kont pou rande ar twa?  
PAPA LF : Pa bon ou koz koumsa.  
LF: I'm sorry!  
PAPA LF : Dime lev boner. Nou al enn kou Grannkour.  
LF: Ki pou al fer laba?  
PAPA LF : Bizen al dir misie la enn ti bonzour.  
LF: Kifer?  
PAPA LF : Si ou gagn so prote xion, kapav ena bel lavenir pou ou. So tabisma kapav donn boukou travay.  
LF: Bon dime nou get sa. Mo ena enn zafer plis prese?  
PAPA LF : Plis prese?  
LF: Mo bien bizen zwenn Krishnadev.  
LOULOU KONNTOU : Mo sipoze sa lerla li bezwin dan son bureau . Li res laba ziska tar … ar … so  ... 
LF: So ki ete?  
LOULOU KONNTOU : So... So... son secretaire.  
PAPA LF : Mo finn dir ou L F. Sa li napa enn dimoun pou frekante. Mazinn ou lavenir.  
LF: Mo lavenir kikfwa dan so lame. ( Li koz foutan ) Loulou!  
LOULOU KONNTOU : Wi Maitre!  
LF: To kapav fer enn komision pou mwa?  
LOULOU KONNTOU : Avek plezirasion!  
LF: Al dir Krishnadev ki mo bien bizen zwenn li.  
PAPA LF : Kot sa?  
131 
 LF: Isi... ( Ar Loulou Konntou ) Degaze!  
LOULOU KONNTOU : A vos ordres Maitre!  
PAPA LF : Loulou, atann!  
LOULOU KONNTOU : Wi patron!  
LF: Loulou degaze!  
LOULOU KONNTOU : Wi Maitre!  
PAPA LF : Atann!  
LOULOU KONNTOU : Wi patron!  
PAPA LF : LF, kifer ou'le frekant sa fenean la. Mazinn ou ran.  
LOULOU KONNTOU : Ou ena rezon patron.  
LF: Look ( Li koz foutan ) Pa oumem ki finn dir mw a ki li okip sindika? Enn sindika bizen konseye legal...  
LOULOU KONNTOU : Vous avez raison maitre.  
PAPA LF : Gete! Nou al zw enn misie la dime. Si li li donn ou enn travay, lerla nou napa pou bizen okenn 
bachara.  
LOULOU KONNTOU : Ou ena rezon patron!  
LF: Loulo u! 
LOULOU KONNTOU : Wi Maitre!  
LF: Al get Krishnadev!  
LOULOU KONNTOU : Yes Sir! ( Li pe sorti .) 
PAPA LF : Loulou. Mo donn twa lord res anplas.  
LOULOU KONNTOU : Wi patron.  
PAPA LF : LF mazine ki kantite sakrifis mo finn fer pou ou vinn enn avoka.... ( Letan li pe koze, LF alim enn 
sigaret ) ... Ou bizen ena respe ek rekonesans. Mo ou papa. Mo finn dir ou ki mo napa ole ki sa fenea n la 
vinn dan mo lakaz.  
LF: (Silans... kontinie fim so sigaret. Trouve ki li nerve) . 
PAPA LF : (Realize ki so garson napa pou a xepte tou se ki li ole, li napa pou mars dapre so lord ) To fime divan 
mwa!  
LF: Hen!  
PAPA LF : Biswa! Tengn sa sigaret la!  
LF: Kifer?  Ou kone ki mo fime!  
PAPA LF : (Isterik ) Respe mwa. Tengn sa sigaret la.  
LOULOU KONNTOU : Patron, ou kone dan Langleter...  
PAPA LF : Twa ferm  to labous!  
LF: Look!  
PAPA LF : Peyna pou louk. Isi mwa ki sef.  
LF: What the hell!  
PAPA LF : To zour mwa, mwa ki finn fe r twa, mwa ki finn donn twa kas, mwa ki finn fer twa vinn avoka, 
mwa...ki...ki... Si to pa ekout mwa, kit sa lakaz la ale.  
LF: With pleasu re (Li sorti par laport adrwat .) 
PAPA LF : Biswa, revinn la! ... LF! LF!...  Ki li finn gagne?  
LOULOU KONNTOU : Patron, p a bon ou koz koumsa ar li. Pa bliye. LI ENN AVOKA.   
 AK II  
Dan enn biro sindika. Omilie, dan fon ena enn latab ek enn taipraiter lor la. Pli divan agos ena enn lot latab 
ar tirwar. Lor li ena enn pake dosie. Lantre, li adrwat. Ler rido leve, Dea pe tipe. Me li pa kapav konsantre. Li 
tip enpe, li arete, li soupire, li retip ankor enpe, li leve get deor, revinn asize, etc. Letan sa Krishnadev , asize 
kot latab divan pe koz ar plizier travayer. Dea pa paret interese ar seki pe pase. So lespri enn lot plas.  
1e TRAVAYER : Me mo dir ou sef, napa kapav fer sa travay la. Li tro dazere.  
2em TRAVAYER : Fale ou vinn gete, lerla ou pou trouve.  
3em TRAVAYER : Mwa mo konn enn sel ki xoz. Misie la bizen ogmant fiz si li ole ki nou fer sa travay la.  
1e TRAVAYER : Ki ogmant fiz? Sa pa kestion. Travay la tro danzere.  
3em TRAVAYER : Samem mo pe dir.  
4em TRAVAYER : Gete kamarad. Bann tenk la ranpli ar gaz. Misie la ole ki nou servi salimo pou fer enn 
132 
 travay soude.  
1e TRAVAYER : Tou pou sote. Baw!  
3em TRAVAYER : Kas li napa ole done  
1e TR AVAYER : Eta bous to lagel!  
3em TRAVAYER : Ki to ete twa, to tro bay! To koz kouma misie la.  
KRISHNADEV : Chombo la! Enpe disiplinn!  
1e TRAVA YER: Ler nou dir sa misie la, li dir nou si nou refiz fer so travay, nou kapav bez sime ale.  
3em TRAVAYER : Li nek konn sous disan. Mo finn dir li ki pou sa travay la, bizen pey doub.  
1e TRAVAYER : Trap mwa avan mo bez li.  
KRISHNADEV : (Ar 3em travayer ) Twa r es trankil, les li koze... Be ki zot finn fer lerla?  
1e TRAVAYER : Nou finn al get "general manager". Li pa ti la. Lerla nou finn prefer vinn isi pou kone ki nou 
bizen fer.  
KRISHNADEV : Mo get enn kou ki lalwa dir ( Li ouver enn liv divan li, li koumans rode ) 
3em TRAVAYER : Bizen degaze. Nou bizen rant dan travay dan 15 minit. Moul en pre pou soufle.  
4em TRAVAYER : Ki moul en soufle! Sa travay ki sef la pe dir nou fer, li tro danzere. Bizen refize.  
KRISHNADEV : Dea ( Dea pa tann li ) E Dea! Ki ariv twa, to finn vinn sourd?  
DEA : (Lev latet ) Hen!  
KRISHNADEV : Get enn kou si mo "Labour Act" dan to tirwar. ( Dea koumans rode). (Krishn adev kontinie get 
dan so liv).  
1e TRAVAYER : Kousamem lot fwa li ti obliz de manev mont lor enn lesafodaz ankouyonad. Kouma zot finn 
ariv enn o ter dis pie, lesafodaz kase. Enn finn tom anba, finn kas so lipie. Lot la, enn sans li finn reysi may 
enn poto -travers pou anpandan.  
KRISHNADEV : Aret zaze! To pa trouve to pe anpes mwa konsantre?   
3em TRAVAYER : Wey ta, bous to labous enpe. To pa trouve to pe anpes bourzwa la konsantre? Ki ou dir 
bourzwa, ou pa kwar ki ena enn sime pou fer misie la pey enn tay anplis? (Li get so mont ). E, si nou pa fer 
vit, nou pou an retar! Ler dezene pre pou fini.  
4em TRAVAYER : Kris! bizen trouv enn sime. Bizen...  
KRISHNAD EV: Atann matlo!  
4em TRAVAYER : Pa kapav perdi lavi dan rod gagn lavi.  
3em TRAVAYER : Wey do! Lavi ser, kas pa ase.  
1e TRAVAYER : Eski nou gagn drwa refiz fer sa travay la?  
KRISHNADEV : Atann! ( Li pe perdi pasians ). 
3em TRAVAYER : Pa bizen refize mo dir. Bizen fer misie la pey plis.  
4em TRAVAYER : Koumsa to kapav ena plis kas pou to lanterman!  
KRISHNADEV : Alalila!... Non zo t pa kapav refize. Li fer parti zot travay. Si zot sef dir zot kapav fer li, zot 
bizen fer li. Si ariv zot ki xoz, tou responsabilite pou tom l or li.  
1e TRAVAYER : Kot finn ekrir sa?  
KRISHNADEV : To pa pou konpran. Li an Angle!  
1e TRAVAYER : Ki responsabilite.  Si kixoz arive, nou tou pou kol lor plafon. Apre lamor latizann! Samem 
lalwa la dir? Ki kalite sa!  
4em TRAVAYER : Kris, konpran problem la! Da n sa lasam la ena 3 tenk ranpli ar gaz. Sef la pe dir nour servi 
salimo pou soud enn tiyo perse. Enn et ensel kapav  provok enn gran explozion.  
KRISHNADEV : Eski zot bizen travay ar tenk la?  
1e TRAVAYER : Non!  
KRISHNADEV : Eski ena enn robine pou ferm tiyo gaz la! 
1e TRAVAYER : Wi!  
KRISHNADEV : Be kot danze la ete?  
4em TRAVAYER : Depi 10  an mo fer sa travay la. Mo kone par lexperyans napa kapav servi salimo dan sa 
lasam la... Regleman strik lor la. Si nou sef may nou pe fim enn sigaret ladan nou kapav perdi plas...  Kris, 
napa kapav pran risk.  
KRISHNADEV : Be kifer misie la pe dir zot servi salimo?  
4em TRAVAYER : Pou so travay fini vit. Dapre lord, bizen demont tou bann tiyo, transport zot enn lot plas 
pou fer travay soude, lerla revinn met zot anplas. Sa enn travay ki  pou pran omwen de zour... Pandan de 
133 
 zour moulen bizen res ferme. Misie la pe mazinn so pitay. Akoz sa...  
KRISHN ADEV : Me dapre lalwa, si zot refize li kapav met zot deor.  
3em TRAVAYER : Ou kwar ki kapav fer enn travay koumsa pou enn ti sou enn ti kas? Enzen ier la nek asize 
donn lord, li gagn Rs.25,000 par mwa.  
2em TRAVAYER : Pa zis sa. Li gagn loto, lakaz, gratifikasi on. 
4em TRAVAYER : Gete, nou pa finn vinn koz lapey. Nou finn vinn get nou sendika pou nou sekirite.  
3em TRAVAYER : Sekirite! Ki zot pe koze. Gete , fer seki zot anvi, mwa mo ale. Mo al get misie la. Si li a xepte 
pey doub, mo pou travay. ( Li sorti ). 
2em TRAVA YER: Mo'si mo ale. Si nou anretar misie la pou kapav fou nou deor. Ler dezene finn fini pase. ( Li 
sorti ). 
KRISHNADEV : To trouve! Ant zot, zot na pa fouti tom dakor. Aster zot ole mo ed zot. Kimanyer mo pou fer.  
1e TRAVAYER : (Ar 4em travayer ) Twa ki to pou f er? 
4em TRAVAYER : Bizen tini ferm! Ena lamor dan sa travay la!  
1e TRAVAYER : (Ar Krishnadev ) Eh! patron! Ki kapav fer?  
KRISHNADEV : Nou al biro tr avay!  
4em TRAVAYER : Biro travay! To kone komie letan sa pou pran; fer depozision, fer lanket, letan sa dimoun 
gagn letan mor.  
1e TRAVAYER : Vinn ar nou! Nou al koz ar sef la. Si li kone nou s endika deryer nou, li pou krake.  
KRISHNADEV : (Ezite )... Pa kapav f er sa!  
1e TRAVAYER : Kifer?  
KRISHANADEV : (Ezite )... Be... be rekognisionn mem pa'nkor gagne. Li refiz koz ar mwa.  
1e TRAVAYER : Ki rekognisionn ou pe koze! Nou ale, nou fer li donn rekognisionn.  
KRISHNADEV : Pa kapav.  
1e TRAVAYER : Be kifer?  
KRISHNADEV : Be lal wa dir sa!  
1e TRAVAYER : Be kifer pa ena rekognisionn?  
KRISHNADEV : Akoz zot mem.  
1e TRAVAYER : Akoz nou! Kimanier?  
4em TRAVAYER : Gete, nou pe perdi nou letan. Koz seki enportan ... Bizen trouv enn sime pou anpes enn 
maler.  
KRISHNADEV : Be kimanier?  
1e TRAVAYE R: Telefonn minis!  
4em TRAVAYER : Ena enn sel sime. Bizen tou travayer refiz fer travay la.  
KRISHNADEV : To ena re zon, Gaetan. Me get ki pe arive. Sakenn pe get so bout. Peyna lakorite. Dan kat, de 
finn fini al rod faver.  
1e TRAVAYER : Sendika ki fos. Sak fwa  nou vini, nek koz rekognisionn, chekof, lalwa, kotite. Zame pa fou 
nanye. ( Sa konversasion la atir latansion De a. Li koumans swiv seki pe pase ). Nek koze! Azir ki bizen. Dir li al 
get minis, li pa'le. Dir li al get misie la, li pa'le. Ki fou ena sendika.  
KRISHNADEV : (sap lor kal ) Si to pli kapav ki mwa, kifer to pa fer li tomem.  
1e TRAVAYER : Kifer pe pey twa!  
4em TRAVAYER : Pa koz koumsa. Nou pe koz kouma pagla.  
KRISHNADEV : Akoz dimoun koumsamem ki sendika pa fouti fer so travay.  
4em TRAVAYER : Ale , bliye to usa. Kot problem ete?  
KRISHNADEV : Gete! Mo finn vini parski zot ti bizen kikenn pou donn zot enn koudme. Si  zot pa trouv mwa 
bon, be mo bez mo sime mo ale.  
1e TRAVAYER : Be ale!  
4em TRAVAYER : Kalme lespri. Nou nepli kone ki nou pe dir. Bizen pasians. Nou fi nn lite pou anrezistre nou 
sindika dapre lalwa. Nou pe vinn for. Ankor enpe pasians. Nou pou gagn rekognisi onn. Bizen pasians.  
KRISHNADEV : Pasians!... Akoz dimoun kouma li nou pa pe gagn rekognisionn.  
1e TRAVAYER : Akoz mwa?  
KRISHNADEV : Akoz twa!... Dea ame nn liv sindika la. Nou gete depi kan li pa anreg ar lakes.  
4em TRAVAYER : Ale, aret sa palab la. Nou pe bliy e veritab problem.  
KRISHNADEV : Les nou get dan liv komie 'komplayenns memberz' nou ena. Anou gete.  
134 
 1e TRAVAYER : Alors akoz mwa...  
4em TRAVAYER : To pa  kapav ferm to lagel enpe ( Ar 1e travayer)  
1e TRAVAYER : Anbon to'si to mars ar li. Enn ferfout travay zot n apa fer. Nek koz lalwa ek kotite. Sa kalite 
sindika, ena, pa ena parey! ( Li pran sime laport ) 
4em TRAVAYER : Atann! Pa ale Suresh!  
1e TRAVAYER : Atann!  Ki pou atann? Enn ferfout pa pou atann ( Li sorti ). 
KRISHNADEV : To trouve kimanier zot ete.  
4em TRAVAYER : Bizen sey konpran. Depi bien lontan zot pe rod enn sime. Sak kou zot tase.  
KRISHNADEV : Nou pe fer tou seki nou kapav.  
4em TRAVAYER : To ena rezon. Me e ski nou per fer seki bizen.  
KRISHNADEV : Nou pe fer tou seki bizen fer dapre lalwa.  
4em TRAVAYER : Kikfwa sam em nou pli gran erer.  
KRISHNADEV : Ki to'le dir?  
4em TRAVAYER : Pa kone... Bon mo ale.  
KRISHNADEV : Kot to pe ale?  
4em TRAVAYER : Pa kone.  
KRISHNADEV : Mo  konsey twa rant dan travay. Sinon tou pou tom lor twa... Ale matlo, lalwa kont nou, 
travayer divize. Ki no u tousel kapav fer? A xepte to sor Gaetan. Ki lot ki xoz kapav fer!  
4em TRAVAYER : (Sakouy so latet, al ver laport. Avan li sorti, li arete. Li tourn ve r Krishnadev ki ti pe swiv li 
ar so lizie ) Non... Pa kapav... Peyna sime... Mo avoy so travay ferfout! ( Li sorti. Krishnadev res lor so sez. Li 
alim enn sigaret. Li paret bien dekouraze. Li pe fixe dan vid. Dea santi ki ki xoz pa normal. Li leve, li mars ve r 
latab Krishnadev ). 
DEA : Ki ariv twa? To finn manz mous zonn.  
KRISHNADEV : Hen!  
DEA : Ki ariv twa? Kifer to sap lor kal?  
KRISHNADEV : Sap lor kal?  
DEA : Pa to labitid sa.  
KRISHNADEV : (Leve, mars -marse. Ena enn ki xoz pe manz so krann ). Mo finn plen!  
DEA : Kifer ? 
KRISHNADEV : Kifer! Kifer! Tou dimoun dimande kifer. Mo finn plen! Personn pa konpran. Mo... finn... 
plen...  
DEA : Wheey! Bon!... Kan siklonn la pase, mo va rekoz ar twa.  
KRISHNADEV : To fer koumadir to enn sen, koumadir to pa konn nanye.  
DEA : Ki mo finn fe r? 
KRISHNADEV : Li finn vinn kot twa yer... Li finn res kot twa yer!  
DEA : To'si to ena to speci al branch?  
KRISHNADEV : Tou dimoun kone. Tou dimoun pe koze.  
DEA : Be les zot koze... Twa to konn laverite... Pa ase?  
KRISHNADEV : Laverite?... Ki laverite?  
DEA : Kris, to bien kone ki li mo fianse. To kone mo kontan li...  
KRISHNADEV : Kontan li?  
DEA : Wi, konta n li. 
KRISHNADEV : Me... to sanz koze brit -brit.  
DEA : Sanz koze! Mwa?  
KRISHNADEV : Wi twa.  
DEA : Gete Kris, mo kone, semenn dernier dan enn moman koler mo ti dir ban n kixoz ki...ki...mo regrete 
zordi.  
KRISHNADEV : Ki to regrete?  
DEA : Seki mo ti dir twa.  
KRISHN ADEV : Tou sa letan la li finn fer twa atann, li pa finn fer enn demars pou to al zwenn li; depi plis ki 
enn banane li napa ekrir; to finn bizen aprann ar lezot ki  li pe retourne; to...  
DEA : Tousala lepase sa. Bizen bliye.  
KRISHNADEV : To bliye vit.  
135 
 DEA : Get e Krishnadev. Tou sa letan la to finn ed mwa, ankouraz mwa, konsol mwa. Aster kan tou pe vinn 
dan korek, kan...  
KRISHNADEV : Korek! ( Foutan ) Tou korek!  
DEA : Wey! Y er, kouma li finn retourne li finn vinn get mwa. Li ti finn tann enn pake rimer lor mwa, akoz 
samem li ti aret ekrir.  
KRISHNADEV : Li finn dir twa sa! Aktris la pran lame akter la dan so lame, souy so larm, fer enn sourir. Tou 
finn fini pardone. Gran rekons iliasion.  
DEA : Arete Kris. Li pa lemoman.  
KRISHNADEV : Akter ek aktris la marye. Enn gran marya z; tou dimoun amize. Zis minwi zot ale pou enn long 
vwayaz -de-nos otour lemonn...  
DEA : Arete! ( Larm pl en dan so lizie ) 
KRISHNADEV : (Realize ki li finn bles so san timan ). Eskiz mwa Dea... Mo kwar to ena rezon. Mo finn lev lor 
lipie gos zordi.  
DEA : (Souy so lizie ar so mouswar)   
KRISHNADEV : Dea.  
DEA : Wi.  
KRISHNADEV : Kifer li pa ti finn ekrir pandan plis ki enn banane?  
DEA : (Enn sourir ) To pou trouv sa komik.  
KRISHNAD EV: Ki zafer?  
DEA : Biswa ti kwar... ki... ena enn zafer ant nou de... sipa kisannla ti'nn e krir li pou dir li sa. To pa trouv sa 
komik?  
KRISHNADEV : Non!  
DEA : Non! Ki to'le dir?  
KRISHNADEV : Mo pa trouv sa komik.  
DEA : To'nn manz tamaren zordi. ( Li get so mon t). 
KRISHNADEV : To ena enn randevou?  
DEA : Ki to dir?  
KRISHNADEV : To pe get to mont. Mo ti k war ki to ena enn randevou.  
DEA : Wi, mo ena enn randevou.  
KRISHNADEV : (Soke me li kasiet so sirpriz deryer enn mask ironik ) Be... be... Si to ena enn randevou, degaz e 
ale...Mwa mo la pou kontinie travay … ( Enn egrer dan so lavwa) . 
DEA : Kris, to kone. Mo ne pli rekonet twa. To finn bien sanze.  
KRISHNADEV : Degaze Juliet. Romeo pe atann. Fode pa fer li atann. Twa to kapav...  
DEA : Mo peyna pou ale.  
KRISHNADEV : (Ar enn sour ir soulazman ). To finn sanz lide?  
DEA : Non!... Mo randevou li isi.  
KRISHNADEV : (Li sote)  Kisasa! Isi? Isi dan biro?  
DEA : Wi.  
KRISHNADEV : Pa zard en Panplemous isi!  
DEA : Be, si li anvi zwenn twa...  
KRISHNADEV : Mwa?  
DEA : Wi twa. Li anvi zwenn twa. Normal non.  Zot ti de bon kamarad lontan.  
KRISHNADEV : (Zene ) Kifer?  
DEA : Kifer? Kifer? Olie to kontan pou retrouv to kamarad, to prefer fer senn.  
KRISHNADEV : (Li al asiz kot so latab, met enn dosie divan li, fer koumadir li pe lir )... Mo napeyna letan ...Mo 
okipe ... Mo ena travay enportan pou fer... Les mwa trankil.( Tann tapaz enn loto ki pe arete, enn tap az 
laport loto , etc.)  
DEA : Ala so loto finn arete. Ale Kris, fer enn zefor, met sourir lor to figir... To vilen kan to boude... Fer mwa 
plezir. ( Krishnadev fer koum adir li pa finn tande ) Enn bez ar twa sa! ( LF paret lor bor laport)  
LF: Eh! What have I don e? 
DEA : Pa twa, li.  
LF: Hello Kris! How are things? Dea my love, give us a kiss.  
DEA : Isi! To pa fou.  
136 
 LF: What's the fuss! ( Li vinn trap Dea)  
DEA : Isi non. Dimoun ki  pou dir!  
LF: To hell with them. ( Li al ver Krishnadev)  Koze matlo. To bien twa?  
KRISHNADEV : (Dibout timidman, donn li lame ) Kimannyer twa? Korek?  
LF: Yap! Alive and kicking.  
DEA : Biswa, mo ti pe dir Kris seki to ti dir mwa yer swar... Mo finn bien riye...  Li, li pa trouv sa komik!  
LF: As usual, he has no sens e of humour.  
DEA : (Ar LF)  Shhhh! Pa koz koumsa. Li finn manz mous zonn zordi.  
LF: Li pa finn sanze! Touzour okipe! Touzour serye! Pa vre Kris? Get sa. "Weather" la "fine" zordi. "What 
about a trip to t he sea." Nou kapav "sunbathe, swim" enpe, lerla nou va al dan enn "restaurant for a meal". 
Ki zot dir?  
KRISHNADEV : Ale zot. Mo ena travay pou fer. Ena detrwa zafer pou okipe.  
DEA : Anou ale Kris. To nek travay.  
KRISHNADEV : (Ar Dea ) Non, mo pa'le ser to kwen . 
DEA : (Ar Krishnadev ) Ala to rekoumanse. To koze kouma  enn amoure zalou.  
KRISHNADEV : (Li get Dea fix dan so figir, me li pa dir nanye)  
LF: O.K... Let's go Dea. Come on.  
DEA : Salam Kris.  
KRISHNADEV : (silans)  
LF: To sir to pale vini?  
KRISHNADEV : Weh! ( sek s ek) 
LF: Bon! Allons al! Nou pou al anvil. Peyna nanye k i nou kapav fer pou twa?  
KRISHNADEV : Non.  
(LF ek Dea finn ariv kot laport)  
DEA : (Ar LF ) Al dan loto touzour. Mo vini enn timama. Mo ena enn tizafer pou fer.  
LF: (sorti)  Cherio mate!  
DEA : (Vinn ver Kris hnadev ) Gete Kris, mo pa konpran twa. Ki pe arive?  
KRIS HNADEV : Nanye!  
DEA : Kifer to finn sanze.  
KRISHNADEV : Mo finn sanze! Twa ki finn sanze.  
DEA : Mwa mo finn sanze! Ki to gagne. Mo parey kouma avan.  
KRISHNADEV : Non, korek, to parey kouma avan. ( ironik ) Napeyna pou diskite... Ale... Ki to pe atann... Ale... 
Pran to "sunbath, swim" ek al to "restaurant for a meal".  
DEA : Kifer to foutan?  
KRISHNADEV : Foutan! Kisannla foutan? (Enn tapaz sourd, kouma enn gran explozion atir so latansion)  Ki 
ete sa?  
DEA : Pa sanz koze.  
KRISHNADEV : (Leve ) To pa finn tann enn tapaz kouma enn explozion.  
DEA : Kris! Tou bizen kler ant nou.  
KRISHNADEV : Dakor! Dakor! Li pa sorti dan dire xion moulen?  
DEA : Ki zafer?  
KRISHNADEV : Tapaz enn explozion.  
DEA : Non! Sirman laport laboutik Afok finn  tape for. Ekout mwa. Fale pa ena malantandi ant tw a ek mwa.  
KRISHNADEV : Ki malantandi?  
DEA : To fer koumadir to pa kone. Get to latitid.  
KRISHNADEV : Ki latitid?... ( agase ) Ki tole mo fer? Donn twa benedi xion pou kaka ki to pe fane?  
DEA : Pe fane?  
KRISHNADEV : Gete Dea, sa boug la ti promet pou marye twa avan  li ale. Li pa finn fer li. Apre li ti promet ki 
li pou fer demars pou fer twa vinn zwenn li. Li pa finn fer li. Li pa ti dir ki li pou ekrir twa regilierman? Eski li 
finn fer li? Ki manier to kapav bliye tousa. Kouma li revini, li zis lev so ti ledwa, mam zel grene dan so lebra.  
DEA : Kris! Li ankor kontan mwa, mo ankor kontan li.  
KRISHNADEV : Lamour! Lamour! To tro get fim Endien. Roman damour gagn e dan fim, dan liv. Lavi li lot.  
DEA : Wi "mon père" ( foutan ). 
137 
 KRISHNADEV : Degaze ale. Romeo pe atann deor. Pa fe r misie la atann. Attention he is angry ( foutan ). 
DEA : (Li tourn so ledo, mars ver laport. Li ankoler. Li ariv kot laport ) Apre sa vey to zafer. ( Li sorti. 
Krishnadev tousel. Li al asiz kot so latab. Li ou ver enn dosie divan li. Klerman li pa pe kapav kons antre... Li 
alim enn sigaret ... Li leve, mars -marse, etc... Loulou Konntou rantre)  
LOULOU KONNTOU : Bonzour misie Krishna. Comment ou sava?  
KRISHNADEV : (Lev latet ) Korek Loulou! To kote?  
LOULOU KONNTOU : Très, très bien Misie Krishna. Mo croire mo finn trou v mo lavenir.  
KRISHNADEV : Bien bon pou twa. Twa osi to finn tom amoure?  
LOULOU KONNTOU : Amoure! ( Li riy enn riye bet)  A misie Krishna, ou kontan fer bann plaisanterie... non mo 
pa amoure. Mo finn gagn enn bon travay.  
KRISHNADEV : Bien bon pou twa... Ki trav ay? 
LOULOU KONNTOU : Ou kone Maitre LF finn retourne?  
KRISHNADEV:  Maitre LF! Kisannla sa?  
LOULOU KONNTOU : Ou pa konn Maitre LF? So loto ti fek divan biro. Ou ansien kamarad.  
KRISHNADEV : Biswa! Li finn sanz so nom?  
LOULOU KONNTOU : Ou pa ti kone?  
KRISHNADEV : Non Loulou.  
LOULOU KONNTOU : Loulou ki konn tou.  
KRISHNADEV : Samem nou apel twa Loulou Konntou.  
LOULOU KONNTOU : A misie Krishna! Ou kontan fer "plaisanterie".  
KRISHNADEV : Kouma li apele?  
LOULOU KOUNTOU : LF. 
KRISHNADEV : LF! Kifer?  
LOULOU KONNTOU : Dan Langleter, Biswa li enn vilen nom. Li pa sonn bien dan zorey bann misie Angle. Me 
LF se ain nom smart.  
KRISHNADEV : Kifer LF?  
LOULOU KONNTOU : Li pa apel Lin nkonnsing Finalay? Abe LF ! Ou konpran...Apre napa bliye! Li finn al 
Lincolns Inn.  
KRISHNADEV : Li finn  sanz so nom!  
LOULOU KONNTOU : Pa li ki finn sanz sa. Sa bann misie Angle ki li ti pe frekante ki finn donn li sa nom la.  
KRISHNADEV : Anbon!... Be ki job to finn gagne?  
LOULOU KONNTOU : Mo pou travay kouma so sekre ter. Mo pou okip tou so zafer...  
KRISHNADEV : Felisitasion!  
LOULOU KONNTOU : Mersi misie Krishna... Ou kone! Kan mo ti dan pens ou ti ed mwa...Kot kapav bliye ou... 
Mo finn koz ar Maitre LF. Si ou bizen… koumadir...servis enn bon avoka... be mo va fer ou gag n sa pou 
bomarse. Mo finn fini koz ar li. Ma itre LF dakor... Ki ou panse?  
KRISHNADEV : Pli tar nou va get sa.  
LOULOU KONNTO U: Maitre LF enn gran avoka. Mo dir ou si ou tann so Angle ou krake. Bann mazistra 
krake. Akoz ou, nou va fer enn pri spesial. Ki ou d ir? 
KRISHNADEV : Bon, kan mo bizen enn avoka,  mo va pans twa.  
LOULOU KONNTOU : Mo kont lor ou misie Krishna... Ou konpran, nou bizen protez dimoun dan 
landrwa...Kot mamzel Dea?  
KRISHNADEV : Li finn sorti. To bizen li?  
LOULOU KONNTOU : Wi.  
KRISHNADEV : Li pa fin n dir twa aret fer so letour. To pou gagn la merdman.  
LOULOU KONNTOU : Shhh! Pa koz for. Tansion dimoun tande.  
KRISHNADEV : Ki to per?  
LOULOU KONNTOU : Ou kone, si Maitre LF tann bann koze koumsa, li kapav pa apresie.  
KRISHNADEV : Loulou Konntou, to per enn mar on ki fek debarke?  
LOULOU KONNTOU : Misie Kri shna, fale pa mank li direspe... Apre sa zame mo finn fer letour Mamzel Dea, 
kouma ou pe rod dir.  
KRISHNADEV : Me Dea kwar to pe pous bor ar li.  
LOULOU KONNTOU : Pa koz koumsa misie Krishna. Zame mo pou pans enn za fer parey.  
138 
 KRISHNADEV : Li pou bien sagren ka n li konn sa.  
LOULOU KONNTOU : Kisannla?  
KRISHNADEV : Dea.  
LOULOU KONNTOU : Dea?  
KRISHNADEV : Wey ta, Dea.  
LOULOU KONNTOU : Ou croire ki Dea... Ki mamzel Dea...  
KRISHNADEV : Wey ta. Dea, sak fwa to pase li rant dan rev . 
LOULOU KONNTOU : Ou sir seki ou pe dir. Anf en mo pa'le mank ou direspe...me ou sir...ou pa pe kouyonn 
mwa?  
KRISHNADEV : To konn mwa bien?  
LOULOU KONNTOU : Mwa ki konn tou, kimanier mo pa finn trouv sa?... Me wi... Ou ena rezon. Aster mo 
rapel. L'autre jour ou pa ti dan biro...Mo rantre, mamzel Dea fe r sanblan li pa trouv mwa. Mo'si mo fer 
sanblan mo pa trouv li. Mo vinn asiz lor enn ban. Mo pionn li dan kwen lizie. Ou kone ki li ti pe faire?  
KRISHNADEV : Non!  
LOULOU KONNTOU : Li tir so laglas ek so lapoud dan so sak. Li poudre li, pegn so seve, met parf in, lerla li 
vinn koz ar mwa. Mo dir ou mo leker bat dan mo mole.  
KRISHNADEV : Si mo dir sa Maitre LF to zafer pa bon.  
LOULOU KONNTOU : Ou pa pou fer sa Misie Krishna?  
KRISHNADEV : Me non! Mo pe badine.  
LOULOU KONNT OU: Ou finn rod fer mwa per?  
KRISHANDEV : Mo pe badine.  
LOULOU KONNTOU : Mo pou dir ou laverite. Manti seki mo fek rencontre ou. Mo'si mo ti pe badine. Mo 
pou koz enn lot laverite ar ou. Si mamzel Dea ti a xepte.. .mo.. . anfen ou kone!  
KRISHNADEV : To ti va kon tan marye ar li?  
LOULOU KONNT OU: C'est le reve de ma vie. Mo chagrin ki... non lesli.  
KRISHNADEV : (Enterese ) Ki zafer?  
LOULOU KONNTOU : Ou pa pou dir sa personn.  
KRISHNADEV : Non.  
LOULOU KONNTOU : Ou sir?  
KRISHNADEV : (Agase ) Zistwar lezot pa enteres mwa?  
LOUL OU KONNTOU : Sa zistwar la pou  enteres ou. Mo sir Mamzel Dea so lavenir...  
KRISHNADEV : Ki ete?  
LOULOU KONNTOU : Ou pa pou vann lames?  
KRISHNADEV : Swa to koze, swa to pa koze. Aret amerd dimoun.  
LOULOU KONNTOU : Pa ankoler Misie Krishna... Maitre LF pe rod tro np lavenir Mamzel Dea.  
KRISHN ADEV : Ki to pe rakonte? ( Trap li par so kole ). Koze. Sinon mo trangle twa.  
LOULOU KONNTOU : Pa ankoler misie Krishna. Pa mwa ki antor. Mo pou koze; larg mwa.  
KRISHNADEV : (Larg li ) Koze... Dir tou seki to kone.  
LOULOU KONNTOU : Yer swar, li ti pas lanwit kot mamzel Dea.  
KRISHNADEV : Sa mo kone.  
LOULOU KONNTOU : Ou pa kone kifer.  
KRISHNADEV : Li ti anvi al zwenn li. Avan li parti zot ti fianse an sekre.  
LOULOU KONNTOU : Pa vre. Mo ti dan lakaz so papa. Enn bagar finn leve. Mazine zour m em ki li'nn vini, li 
finn lag er ar so papa.  
KRISHNADEV : Ki sa kapav fou mwa?  
LOULOU KONNTOU : So papa finn fou li deor. Premie zour mem ki li vini. Li pa ena okenn plas pou ale. Li 
finn al kot mamzel Dea.  
KRISHNADEV : Ki drol ladan. Li finn gagn lager ar so papa parski so papa pa dakor ki li marye ar Dea, li finn 
kit so lakaz pou al kot so fianse. Normal sa.  
LOULOU KONNTOU : Normal! Pa akoz Dea ki li finn gagn lager ar so papa. Se akoz ou.  
KRISHNADEV : Akoz mwa!  
LOULOU KONNTOU : Li ti anvi zwenn ou. So papa pa t i dakor. Bagar leve.  
KRISHNAD EV: Li ti anvi zwenn mwa! Kifer?  
139 
 LOULOU KONNTOU : Mo pa kone... Mo sipoze...  
KRISHNADEV : Ki to sipoze?  
LOULOU KONNTOU : Ki li ti finn tann zistwar lor ou…ek mamzel Dea.  
KRISHNADEV : Ki to dir? ( Li mars ver Loulou Konntou ) 
LOULOU K ONNTOU : Pa mwa sa misie. Dimo un finn sirman koze.  
KRISHNADEV : Lerla?  
LOULOU KONNTOU : Me samem tou.  
KRISHNADEV : Be ki zistwar to ti pe rakonte talerla lor so lavenir.  
LOULOU KONNTOU : Mamzel Dea kwar ki li senser me...  
KRISHNADEV : (Enteronp li)  Me kwa?  
LOULO U KONNTOU : So papa finn fini rod enn tifi ris pou marye li.  
KRISHNADEV : So papa, pa li.  
LOULOU KONNTOU : Li dakor.  
KRISHNADEV : Kouma to kone?  
LOULOU KONNTOU : Zordi gramat en, li finn retourn so lakaz. Li ek so papa finn retom dakor. So papa finn 
axepte ki so  garson avoka ki pou sef  dan lakaz. Li li finn a xepte pou fer so papa plezir lor kestion maryaz.  
KRISHNADEV : Salte la...Be Dea finn sorti ar li...  zot pou al lamer ansam, apre zot pou al restoran.  
LOULOU KONNTOU : Samem so plan. Pas letan ar mamzel Dea me m arye ar tifi so kalite.  
KRISHNADEV : So kalite? ( Ar koler ) 
LOULOU KONNTOU : Pa mwa ki dir sa misie Krishna. Li ek so papa.  
KRISHNADEV : Si to pe koz manti...  
LOULOU KONNTOU : Mo fer serman misie Krish na (Anmemtan enn travayer rantre, telman esoufle ki li pa 
kapav koze)  
5em TRAVAYER : Misie Krishna! ... Misie Krishna!... Bel a xidan...  Ayo!  ... masak...Fer ki xoz misie Krishna!  
KRISHNADEV : Ki finn arive foutou! Koze.  
5em TRAVAYER : (Emosion for, li pa tro kapav koze ) Lasam kot... samem...kot ti ena bann tenk gaz...  finn 
sote. Enn gran tapa z, tou finn fane.  
KRISHNADEV : Ki finn ariv bann travayer ki ti ladan?  
5em TRAVAYER : Masak Misie Krishna, masak. Fale gete.  
KRISHNADEV : Gaetan. Li ti ladan?  
5em TRAVAYER : Pa kone... Nou ale. Nou bizen fer ki xoz. 
KRISHNADEV : Lapolis f inn arive?  
5em TRAVAYER : Lapolis finn pran bann dimoun blese...Ziska ler lanbilans pa'nkor arive...bizen fer ki xoz vit.  
KRISHNADEV : Anou vit...Loulou res la. Vey biro! ( Zot sorti ) 
(Loulou Konntou tousel dan biro sindika. Li mars -mars enpe partou kouma enn enspekter. Li al asiz kot latab 
Dea, fouy fouy dan bann papie. Li trouv enn ti flakon lotkologn. Li debous li, pran enn kantite frot lor so figir, 
anba so lebra, lor so linz. Letan pa res preske nanye, li ferm flakon la, repoz li kot li ti pran li. Li leve , li al kot 
latab  Krishnadev, tal li lor sez la kouma enn gran sef, met so lipie lor latab. Enn lide travers so lespri. Li 
koumans fouy dan bann dosie. Li trouv enn let. Li lir li. Enn gran sourir mesanste lor so figir montre ki li finn 
dekouver ki xoz ente resan. Li ploy li , li met li dan so pos. Li ouver enn tirwar. Li fouy ladan. Li tir enn mouswar 
tifi. Li pran sa osi li met dan so pos. Li tann enn loto arete. Li ferm tirwar la vit; galoupe, li al asiz lor ban. 
Dea rantre. Li paret prese.)  
DEA : Kot Kris?  
LOULOU KONNTOU:  (Bien galan ) Bonjour mademoiselle, comment ou sava. Ou bien joli.  
DEA : Kot Krishna?  
LOULOU KONNTOU : Sa rob la vous va à merveille.  
DEA : Loulou, kot Krishnadev?  
LOULOU KONNTOU : Li finn sorti je crois. Li finn dire mwa veille bureau la.  
DEA : Kot li finn ale?  
LOULOU KONNTOU : Je ne sais pas. Li pa finn dir mwa. Ou finn bien promne dan loto?  
DEA : Li kone ki finn ena enn gran a xidan?  
LOULOU KONNTOU : Accident! Quel accident?  
DEA : Tou dimoun kone. To tousel pa kone.  
140 
 LOULOU KONNTOU : Je surveille le b ureau.  
DEA : Finn ena enn explozion dan lizinn. Enn pake dega! Enn pake travayer finn blese. Ena lamor.  
LOULOU KONNTOU : Anbon! Ou pe cause explozion dan l'usine. Sa je sais. Monsieur Krishna finn al get sur 
place.  
DEA : Loulou, finn ena enn grav a xidan. Twa to pe fer lentere san. 
LOUKOU KONTOU : Ou trouve mwa enteresan. Mo ti kone sa.  
DEA : Ki Kris finn dir?  
LOULOU KONNTOU : Li finn dir mwa surveille le bureau.  
DEA : Bon. Mo finn retourne. To kapav ale.  
LOULOU KONNTOU : Non mademoiselle Dea. Monsieur Krishna finn d ir mwa surveille le bureau. Si li 
retourne e li pa trouv mwa la, li kapav cr oire mo enn kouyoneur...Apre kapav ariv enn a xidan. Si mo la mo 
kapav anpes enn a xidan. Parole de Loulou Konntou!  
DEA : Ki to pe koze. Olie to al gete si to kapav donn enn koudme, t o pe res isi.  
LOU LOU KONNTOU : Mademoiselle Dea, mademoiselle Dea. Ma place est isi... pres de vous.  
DEA : Mo pa bizen prote xion. Mo kapav defann mwa. Si to vinn pre to pou trouve.  
LOULOU KONNTOU : Pre de vous. Pre de mon coeur ( Li apros ar Dea ) 
DEA : Loulou. Mo warning twa. G ard distans ( Loulou kontinie aprose. Dea pil lor so lipie)  
LOULOU KONNTOU : Ayo!  
DEA : To finn konpran mesaz la... To finn bengn ar lotkologn?  
LOULOU KONNTOU : Pou ou Mademoiselle Dea, pou ou.  
DEA : To finn devid mo lotkologn?  
LOULOU KONNTOU:  Pou ou, pou mwa, pou mwa, pou ouuuuu (Dea finn pil lor so lipie ankor enn fwa)  
DEA : Aster sorti la ale.  
LOULOU KONNTOU : Je souffre pour mon amour.  
DEA : To pa finn konpran?  
LOULOU KONNTOU : Mo finn bien konpran. Me mo latet dir. ( Li met lame dan so pos, tir  mouswar ki li finn 
fek koken dan tirwar ) O! mouchoir temwen de mon lespwar!  
DEA : To fou... Ki mo mouswar pe fer dan to lame?  
LOULOU KONNTOU : Mouswar, mouswar pourquoi ti es dan tirwar?  
DEA : Dan ki tirwar?  
LOULOU KONNTOU : Dans se tirwar ( Montre tirwar Kris hnadev ) avan. Aster dans mon ker.  
DEA : Donn sa mouswar la!  
LOULOU KONNTOU : Non mon ker, mo lavi, mon lespwar.  
DEA : (Saz taktik ) Loulou mon Nounou, donn Dea mouswar, mon petit toutou.  
LOULOU KONNTOU : Viens prendre, mon lespwar! Pour ain doux baiser!  
DEA : (Apros ar li ar enn sourir ranpli ar sarm. Li vinn pre ar Loulou ki kwar ki Dea finn kapitile...Kouma Dea 
ariv ase pre, li pil lor so lipie, ras mouswar la ). Samem to "doux" beze.  
LOULOU KONNTOU : Ou kwar ou finn fini gagne? Mo ena enn lot zafer dan mo pos.  
DEA: (Get mouswar la ) ...Kot to finn gagn sa mouswar la?  
LOULOU KONNTOU : Pa fer koumadir ou pa kone.  
DEA : Mo finn perdi li depi ase lontan.  
LOULOU KONNTOU : Ou finn perdi li...  dan tirwar Misie Krishna. Ou pran mwa pou enn bet?  
DEA : Dan tirwar!  
LOULOU KONNTO U: Wi Mamzel Dea, dan tirwar misie Krishna.  
DEA : Drol!  
LOULOU KONNTOU : Pa drol du tout! Sirtou si ou kone ki ena dan sa let la. ( Li tir let ki dan so pos ). 
DEA : Donn sa la!  
LOULOU KONNTOU : Sannkoutla ou pa pou gagn mwa.  
DEA : Ki ena ladan?  
LOULOU KONNTOU : Des grandes soz!  
DEA : Montre mwa!  
LOULOU KONNTOU : Ah! Ah! Lor mo kondision.  
DEA : Ki to kondision?  
141 
 LOULOU KONNTOU : Si LF refiz marye ar ou, ou vinn viv ar mwa.  
DEA : Ki kalite kondision sa?  
LOULOU KONNTOU : Kondision Loulou Konntou.  
DEA : To pran mwa pou enn...   
LOULOU KONNTOU : Enn dimoun ki dan erer.  
DEA : Twa ki pou vinn ziz mwa.  
LOULOU KONNTOU : Sa gete oumem. Ou anvi kone ki ena ladan?  
DEA : Loulou ( Sey anbet li ) 
LOULOU KONNTOU : Non. Sannkoutla ou trik pa pou marse. Sat bwar dile so enn sel fwa...   
DEA : (Enn sig n dekourazman ) 
LOULOU KONNTOU : Axepte pa a xepte?  
DEA : Ale rayt! Ki ena ladan?  
LOULOU KONNTOU : Fer serman!  
DEA : Rait, mo fer serman!  
LOULOU KONNTOU : (Ouver let la, koumans lir ) 
(Loulou Konntou pou zezeye tanzantan letan li lir)  
"Chere Dea,  
Peut -etre que je n'aurais pas dû vous dire ce que je vais vous dire. A plusieurs reprises j'ai voulu vous le dire 
mais le courage m'a manqué. Je sais que vous etes fiancée secretement à Biswa qui depuis plus de cinq ans 
est absent du pays.  
Je sais aussi que vous l'a imez et  que ce que je vais vous dire va vous paraitre temeraire..."  
Ki vedir sa? ( Li poz sa kestion la Dea ) 
DEA : Taler mo dir twa. Kontinie lir.  
LOULOU KONNTOU : (Kontinie lir ) "temeraire mais croyez mwa je suis sincere. Je vous aime... ( Komanter 
Loulou "Ou  trouve  la, li t'aime")  Je vous aime et cela depuis longtemps mais comme votre coeur a deja 
choisi, il ne me reste plus qu'à languir ( Komanter Loulou: Eh! Li ekrir mari zoli franché! ) Signe: Krishnadev"  
Pa fini, ena enn tibout anba: "P.S. Je n'aurais jamai s le co urage de vous donner cette lettre. Je l'ai mis dans 
un dossier avec l'espwar que peut -etre un jour enn mettant de l'order vous la trouverez".  (Signe: K) Ki ou 
dir? Bel -bel nouvel!  
DEA : Ki dat? Mo gete.  
LOULOU KONNTOU : Non. Mwa mo pou dir ou... 13 de sam 197 5. 
DEA : Tou sa letan la. Ena plis ki 2 zan. ( Sa nouvel la finn donn li enn sok. Li al asiz lor so sez, li koumans 
reflesi ). 
LOULOU KONNTOU : Pa bliye ou serman!  
DEA : (San pran kont ) Wi!  
(Krishnadev rantre. So figir montre ki li fatige ek li tris)  
KRISHNADEV : To'nn retourne?  
DEA : Wi, mo finn gagn nouvel a xidan, mo finn dir Biswa retourn mwa. Li finn kit mwa biro ek li finn sorti 
pou vinn zwenn twa pou gete si li kapav donn enn koudme... To finn zwenn li? ( Li fixe so lizie lor so figir. 
Krishnadev tourn  so fig ir enn kote ) 
KRISHNADEV : Non! Li pa finn vinn zwenn mwa... Mersi Loulou, to finn vey biro dan mo labsans.  
LOULOU KONNTOU : Mwa je suis la pour rendre servis. Pa vre Mademoiselle Dea. Bon mo ale 
...Mademoiselle Dea! ( Dea lev latet pou get li ) Pa bliye  ou ser man ( Li sorti ) 
KRISHNADEV : Ki serman?  
DEA : Enn ti badinaz...Krishna!  
KRISHNADEV : We!  
DEA : Non lesli... Pli tar... Ki finn arive dan lizinn?  
KRISHNADEV : Gaetan ti ena rezon. Travay la ti tro danzere. Enn veritab masak. Misie la pou pey sa bien ser. 
DEA : Ki kapav fer?  
KRISHNADEV : Lapolis bizen pourswiv patron ki responsab sa a xidan la, responsab bann blese, responsab 
lamor travayer. Li pa pou sape sannfwala.   
142 
 AK III  
Trwa zour pli tar. Dan lakaz papa LF. Serten sanzman dan dekor (par egzanp,  enn t ablo ki montr e enn fam 
touni) montre klerman ki dire xion lakaz finn vinn dan lame LF. Papa LF finn vinn sibaltern so garson. LF pe 
asize konfortableman dan enn sofa, li ankor dan so dezabiye, pantouf dan lipie. Li pe lir so lagazet. So papa 
pe asiz lor enn  sez dan enn kwen. Li paret pe anvi dir so garson ki xoz me li pa ena kouraz.  
LF: Damn it! Lagazet pe koz lor a xidan la. Me li pa koz mo koze ditou. How disgusting! These bastards!  
PAPA LF : Enn lagazet batar mem sa LF.  
LF: (Lev latet, get so papa fix. Papa LF bes latet ). Ou bizen ki xoz? 
PAPA LF : LF ou kone Chumman ek so fami pou vini zordi.  
LF: Wey! Apre?  
PAPA LF : Mo mazine ki sa portre ... sa kad madam ... anfin sa portre li ... ou pa kwar bizen tir li ... Ki bannla 
pou dir?  
LF: Tir sa! Tir enn sedev. Ou pa  pagla?  
PAPA LF: Wi LF. Mo finn fer erer.  
LF: Samem tou?  
PAPA LF : Sori  
LF: (Li koriz so prononsiasion ) Sorry! Bon ou kapav sorti. ( Papa LF pran sime sorti. Zis avan li ale, LF koz ar li ) 
Get sa, ena dimoun pou vinn get mwa. Fer zot rantre... Apre sa pa der anz nou.  
PAPA  LF: Wi LF.  
LF: (Poz so lagazet anba. Li kas pares, leve, mars -marse, soufle -soufle. Li aret divan tablo fam touni la, admir 
li, retourn lor so sofa, alim so pip, met so lipie lor enn sez ). I'm a lucky chap: a good job, a house, a rich wife 
and a beautiful  mistress! ( Kikenn tap laport)  Kisannla sa?  
PAPA LF : Dimoun finn vinn get ou.  
LF: Come in!  
(Krishnadev rantre. Li bien frwa. Sa vizit la pa paret pe fer li plezir)  
LF: Hellow Kris! Come in. Have a seat! How are things?  
KRISHNADEV : Dea pa la?  
LF: Dea! Non. Kifer?  
KRISHNADEV : Akoz samem.  
LF: Non, li pa vinn isi! Mo al zwenn li kot li. To konpran!  
KRISHNADEV : (Silans ) 
LF: To pou bwar ki xoz? 
KRISHANDEV : Non mersi. Mo finn fek bwar.  
LF: Bon! What can I do for you?  
KRISHNADEV : Sa zafer a xidan. Loulou finn dir mwa  ki to kapav ed mwa.  
LF: Ki manier to ole mo ed twa?  
KRISHNADEV : Nou dan sindika, nou ole kone si ena enn sime pou pourswiv patron.  
LF: Pourswiv patron!  
KRISHNADEV : Wi! Pourswiv patron.  
LF: Me enn a xidan sa!  
KRISHNADEV : Non Biswa. Li pa enn a xidan. Akoz ne glizans patron ki sa finn arive.  
LF: To ena prev?  
KRISHNADEV : Ena prev!  
LF: To ena temwen?  
KRISHNADEV : Wi ena temwen!  
LF: Kisannla?  
KRISHNADEV : Gaetan.  
LF: Ki Gaetan?  
KRISHNADEV : Gaetan Bontemps.  
LF: Samem to temwen?  
KRISHNADEV : Kifer?  
LF: So temwayaz peyn a valer.  
KRISHNADEV : Kifer?  
143 
 LF: Li finn fek perdi so plas pou "gross misconduct".  
KRISHNADEV : Akoz li finn refiz fer enn travay tro danzere?  
LF: Refiz lord patron se enn zafer bien grav dapre lalwa.  
KRISHNADEV : Be si li ti obeir, li pa t i pou la kikfwa. Li  ti pou tase kouma so bann lezot kamarad.  
LF: Lalwa pa rant ladan.  
KRISHNADEV : Kifer?  
LF: Gete, mo enn avoka. Mo dir twa seki lalwa dir.  
KRISHNADEV : Be lalwa la pa korek.  
LF: That's not my business!  
KRISHNADEV : Be ki kapav fer?  
LF: Dapre  lalwa anplwayer bi zen pey "worksman compensation"; ... si ena lamor li pey "funeral allowance".  
KRISHNADEV : Sa mo kone. Me bizen enn konpansasion.  
LF: Ena konpansasion. Bann blese pou gagn seki apel "worksman compensation".  
KRISHNADEV : Pou seki finn mor p eyna nanye.  
LF: Sek i finn mor, ki pou fer ar konpansasion?  
KRISHNADEV : Pou zot fami.  
LF: Gete Krish! You must be logical, anplwayer li napa anplway fami anplwaye. Pou sa bizen get 
gouvernman.  
KRISHNADEV : Savedir pa kapav fer nanye.  
LF: Peyna nanye.  
KRISHNA DEV : Be pa ena omis id involonter ladan?  
LF: Mo kone kot to pe vini. To finn sirman lir dan bann lagazet sibversif ki an Frans finn pourswiv enn 
anplwayer.  
KRISHNADEV : Samem.  
LF: Dan nou pei pa kapav.  
KRISHNADEV : Kifer?  
LF: Parski...Parski mwa ki dir twa sa ...  (Paret ankoler ). Apre sa, si to kwar ki to pli kone ki mwa, enn avoka, 
kifer to finn vinn get mwa?  
KRISHNADEV : Pa bizen ankoler.  
LF: Look here! Seki to pe rod fer, it's impossible. Kot to pou kapav prouve ki li responsab.  
KRISHNADEV : Kapav prouve, s i nou etidie dosie la  bien.  
LF: You're dreaming, sonny boy!  
KRISHNADEV : Gete Biswa, ekout mwa bien. Si par egzanp...  
LF: Napa koz "si". Nou koz realite. Bizen gete seki lalwa dir.  
KRISHANDEV : Lalwa! Lalwa! Kan zot pou koumans koz lazistis?  
LF: Ki to'le dir  par "zot"?  
KRISHNADE V: "Zot", zot tou, zot bann gran koko.  
LF: Gete Kris, to pe koz ar enn avoka.  
KRISHANDEV : Mo kone... Eskiz mwa si mo ofans twa. Mo finn plen ... Mo al biro travay; biro travay avoy 
mwa lapolis. Mo al lapolis, enspekter la dir mwa mo bi zen get enn avoka. Mo  vinn get twa, to koz lalwa. 
Kisannla mo bizen al gete? Prezidan? Longanis? Bondie? Kisannla?  
LF: Mwa, mo enn avoka. Mo pa la pou sanz lalwa. Mo travay se fer respekte lalwa.  
KRISHNADEV : Eskiz mwa si mo finn deranz twa. Mo bizen ale ( Li leve ). 
LF: Atann. K i to prese? Asize. Kikfwa nou kapav trouv enn solision pou satisfer tou dimoun.  
KRISHNADEV : Pa tou dimoun ki nou bizen satisfer. Ena fami travayer ki finn zwenn lamor. Nou bizen trouv 
enn sime pou zot.  
LF: Kapav trouv solision pou fer tou dimoun plezir.  
KRISHNADEV : Ki solision?  
LF: Al get manejer la. Plengn ar li; ... li kapav par enn lespri sarite kretien donn vev ek orfelen enn ti lamone. 
Mo konn li bien. He's not a bad chap.  
KRISHNADEV : Difisil!  
LF: Kifer?  
KRISHNADEV : Be!... Toultan  finn ena problem ant  nou de.  
144 
 LF: Sa lepase sa. Bliye. Pas leponz. Mo amenn twa momen. Mo azir kouma enn konsiliater.  Mo al pli lwen. 
Mo kapav koz ar li pou li donn twa enn bon ti travay biro. Tou bann vie blesir sikatrize. Armoni retourne.  
KRISHNADEV : Bliye mwa. Se vev ek orf elen ki bizen koudme.  
LF: Pa trakase. Mo va okip sa personelman. Me twa, to bizen...  
KRISHNADEV : Mo bizen kwa?  
LF: Met enpe dilo dan to diven. Lerla tou pou korek. Get mwa. I use tact and diplomacy. And I succeed. 
Always. To konpran?  
KRISHNADEV : Non!  
LF: Kris, to enn garson entelizan. Ziska kan to pou perdi to letan ar bann bachara.  
KRISHNADEV : Bachara! ( Etone ) 
LF: Wi, ta! Bann bachara. To fer sakrifis. Bravo! Ki rezilta? Toultan to gagn koutpie. Get mwa. Mo "use them, 
abuse them and co nfuse them". Get ki v ites mo pou monte...The law of nature! The survival of the fittest.  
KRISHNADEV : Nou pa bann zanimo.  
LF: That's where you're wrong mate! Entirely wrong!  
KRISHNADEV : Mo pa konpran.  
LF: Vinn ar mwa. Nou al get manejer la. To pou konpran t ou. 
KRISHNADEV : Konpr an tou?  
LF: Come off it! You know what I mean.  
(Tann enn tapaz lavwa. Kikenn pe galoupe pou rantre. Papa LF pe rod anpes li. Laport adrwat ouver ar 
violans. Dea paret lor lasenn. Li mank respirasion. Li paret anmemtan ankoler, anmemtan trakase.)  
LF: Mo pa finn dir twa zame vinn get mwa isi.  
DEA : Mo pa finn vinn get twa ... ( Li tourn ver Krishnadev ) To finn tom dan so piez. Li ti pe atann twa vini pou 
reysi so sinema.  
LF: Ki to pe rakonte? To rant isi kouma enn koutvan. Ki zistwa r to pe vinn rakonte?  
KRISHNA DEV : Ki piez Dea? Ki piez?  
DEA : Kouma to finn vinn isi, li finn avoy Loulou al dir partou ki to finn tom dakor ar patron. Misie la pe dir 
partou ki to finn a xepte enn bout dipen pou bous to labous.  
LF: Don't lister to her. She' s crazy.  
DEA : Crazy! To gagn toupe ensilte mwa. Atann enn timama. Mo pa ankor fini ar twa.  
KRISHNADEV : Ki finn arive Dea?  
DEA : Apre a xidan, tou bann travayer dan lizinn ek dan karo finn koumans reazir. To kone! Dan tou nou bann 
renion zot finn montre enn v olonte pou al delavan.  
KRISHN ADEV : Wi.  
DEA : Be bann marten misie la finn al dir li. To rapel ti ena division, ki manier sakenn ti pe tir so kote ... Be 
axidan la finn ouver zot lizie. Zot finn konpran ki san linite pa kapav fer  lamas.  
KRISHNADEV : Wi, me ki  finn arive?  
DEA : Li senp. Mi sie la finn konpran li osi ki linite travayer pou fini so rengn. Li finn fer enn plan pou kas nou 
anmorso, pou detrir nou.  
LF: Pa vre sa. She's lying!  
DEA : Twa ferm to labous ... taler mo pou regle kont ar twa.  
KRISHNADEV : Ki p iez to ti pe koze.  
DEA : Patro n finn desid pou servi li pou fer so plan avanse. ( Li montre LF ar so ledwa ) Li konn relasion ant 
Biswa, mwa ek twa. Li finn donn lord Biswa servi so linflians lor nou, kas konfians travayer, fer zot 
dekouraze.  
LF: Kris, pa eko ut li. To pa trouve li pe rab ase?  
KRISHNADEV : Non.  
145 
 LF: Kifer non?  
KRISHNADEV : To pa finn fek dir mwa pa ena sime pou pourswiv patron; to pa finn fek dir mwa ena enn plas 
pou mwa kot misie la.  
DEA : Abon, li finn fini koumans rod met twa dan serk. Mo finn vi nn atan.  
LF: Dea, don't be fo ol. To lentere, so lentere ek mo lentere, mem zafer sa.  
DEA : Non Biswa. Mo ti kwar tou seki to ti pe dir mwa. Mo ti kwar ki to pa parey kouma lezot. Non. Mo finn 
konpran. To parey kouma lezot.  
LF: Ki kouma lezot? Mo pe rod ed t wa ek Krishna. Ala mo rekonpa ns. 
KRISHNADEV : Ki rekonpans to pe koze. Zame mo finn dimann to led. Mo finn vinn get twa pou enn zafer 
legal. Pa ti pou dimann twa okenn faver. Nou ti pou pey twa ... Nou ti kwar ki to pou fer enn travay serye.  
DEA : Li finn fi ni fer so travay serye. Li fi nn vann mo konfians, li finn vann to konfians.  
LF: Pa vre sa Dea. Zot mem de dimoun ki mo plis kontan lor sa later la. Zame mo pou tronp zot.  
KRISHNADEV : Zame Biswa? To sir seki to pe dir?  
LF: Kifer to poz sa kestion la?  
DEA : To bizen enn repons to sir? To  sir to pa konn so repons.  
LF: Kifer to koz parabol.  
DEA : Abon! Parabol! To kontan zwe rol sen. Mo ti kwar to enn sen, me mo finn dekouver twa.  
LF: Gossip! Gossip!  
DEA : Gossip! Kimanier tifi Misie Chumman?  
KRISHNADEV : Dea!  
DEA : Les mwa regle sa enn fwa. To  ti ena rezon Krishna, mo ti tro romantik. Realite enn lot zafer. Mo mama 
Kreol, mo pa ris. Pou dimoun kouma mwa napeyna lavenir.  
KRISHNADEV : Pa dir sa Dea.  
LF: Dea, ki to pe koze. Mo pa konpran.  
DEA : To pa konpran! Mo finn bien konpran. To finn sey rwinn lavi Krishna, to finn sey rwinn mo lavi ... To pa 
konpran ( ironik) . 
LF: So, the lady is jealous! To vinn fer to senn zalouzi isi kan ena problem pli serye pou diskite.  
DEA : (Sanglo dan so lavwa ) Wi, to ena rezon. Ena kikoz p lis serye ... me tousala liye .. . tousala finn demaske 
twa ...  
KRISHNADEV : Nou ale Dea. Pa nou plas isi.  
DEA : Non. Mo bizen regle bann kont avan.  
LF: Regle kont! Twa! Ar mwa! Who do you think you are? Get the hell out of here!  
DEA : Koz Kreol pou mo konpran ! 
LF: Sorti la ale, sinon, I'll kick you out.  
DEA : Kick mwa out! Seye si to kapav ... Ekout bien Krishna. Sa enn boug danzere sa. Eski to kone ki li finn 
vinn konseye legal patron tabisman. So travay se defann lentere patron kont travayer.  
KRISHNADEV : Vre sa Biswa?  
LF: Dont' listen to he r. She's crazy. She's just jealous. Can't you see. She thought I would marry her. She's 
out of her mind. She's alright for the fun of it, not as a wife. Not a barrister's wife.  
KRISHNADEV : Kifer?  
LF: To finn vinn pagla to'si . Sa osi bizen explik twa. Zot t ou parey.  
KRISHNADEV : Eski li pe koz vre?  
LF: Ki zafer?  
KRISHNADEV : Eski li vre ki tomem konseye legal misie la.  
DEA : Me wi! To pa trouv sa lor so figir.  
KRISHNADEV : Vre pa vre?  
146 
 LF: Ale bann zanfan! Nou gard nou kalm. Kouma bann adilt anou get sitiasion la . (Li pran enn liv lalwa ) Anou 
gete ki lalwa dir lor la...  
KRISHNADEV : (Mars ver li, ras liv lalwa la ) Lalwa, lalwa, ala ki mo fer ar to liv lalwa ( Li desir li ) ... Reponn 
mwa. Li vre, li pa vre? To finn vinn konseye legal p atron, wi ousa non. Sa ki mo'le kone.  
LF: Who do you think you are to question me?  
KRISHNADEV : Mo finn konpran tou aster. To pa bizen explik mwa nanye. Misie la finn pey twa pou aste 
nou, pou anpes nou al delavan. To diplom avoka finn sanz twa net. To finn  fini al dan lot kan. Tou to ban n 
zistwar se pou dekouraz nou, pou tir lenformasion, pou vann nou. Vilen sovaz.  
LF: Ki to dir, to apel mwa sovaz? You rascal, you're not good enough to wipe my arse.  
KRISHNADEV : (Fons drwat lor li, flank li enn gran kalot.)  
LF: Ayo papa! Papa, Papa, get li  pe bat mwa... ( Papa LF rantre atout vites. ) 
PAPA LF : Wi LF ki pe arive?  
LF: Apel lapolis. Sa pa pou fini koumsa.  
DEA : Apel seki to anvi.  
LF: You, you, you! ( Li fons lor Dea pou bat li. Dea gard so kalm. Kouma li ariv ase pr e, li pil lor so lipie .) Ayo! 
Ayo bondie mama! Help! Murder, help!  
PAPA LF : Kot mo fizi? Eta amenn mo fizi. Zot met lame lor mo garson avoka. Taler mo montre zot. ( Li pran 
sime sorti .) Mo al sers lapolis, mo vini.  
DEA : Ale. Letansa mo ena enn ti kont pou r egle.  
KRISHNADEV : Avoy promne. N ou ale.  
DEA : Atann Krishna. Toultan mo finn pas lor enn pake ki xoz. Zordi ler regleman kont finn vini ( LF rod profit 
lokazion pou sove. Dea al bar laport .) Asize ... To kwar to kapav pran tou dimoun pou poupet doukiya?  
LF: Kifer to koz koumsa?  
DEA : Kifer? To finn promet pou marye mwa. Aster to'le zis gard mwa kouma to metres. To'le mwa zis pou 
to bann kapris. Ar mwa to pa pou sape.  
KRISHNADEV : Nou ale Dea. Les li dan so pouritir.  
DEA : Non. Mo regle mo kont avan.  What do you say Master LF? Dapre lalwa to pou  bizen pey domaz.  
LF: Ki prev?  
DEA : Ki prev? ( Li ouver so sakamen, li tir enn pake let .) Samem mo prev.  
LF: Donn sa isi. Mo ti dir twa bril tou mo let.  
DEA : Wi, to ti dir mwa. Mo ti tro amoure pou bril sa bann let la. Mo lir zot gramatin -tanto. Mo lir zot,  mo 
relir zot. Mo atann dan lespwar. "You are the girl of my life". Manter! Ipokrit!  
LF: Mo dir twa donn sa bann let la. ( Li leve pou al ver Dea. Krishnadev bar so sime, pous li lor so sofa.)  
KRISHNADEV : Pa ont e lev lame lor enn fam san defans.  
(Loulou ran tre. Li pa realize ki finn arive.)  
LOULOU KONNTOU : Maitre! Mision akonpli. ( Li remark Krishnadev ek Dea.)  
KRISHNADEV : Alor Loulou Konntou. To finn bien fer to travay?  
LOULOU KONNTOU : Ki travay?  
KRISHNADEV : Pous  bor ar mamzel Dea deryer ledo Maitre!  
LOULOU KONNTOU:  Ki ou pe rakonte Misie Krishna. Sa kalite badinaz la pa serye. Ki Maitre pou panse?  
KRISHNADEV : Maitre! Maitre finn aret panse. N'est -ce-pas maitre? Anou ale Dea. Nou plas pa isi. Nou plas 
ar travayer.  
DEA : Non , Krishna! Pa ankor fini regle kont. Dimann Loulou rann mwa mo let.  
KRISHNADEV : Ki let?  
DEA : Dimann li. Li kone ki let.  
LF: Ki let ankor?  
147 
 DEA : Shut up! ... Loulou, to pou rann sa let la wi ou non?  
LOULOU KONNTOU : Let? Ki let mamzel Dea?  
DEA : Mo bi zen rakont tou seki to finn dir mwa? Mo bizen les to Maitre kone ki to finn rod fer galan ar 
mwa?  
LF: How shocking!  
DEA : (Fer koumadir li pa finn tann nanye .) Donn let la. Sa let ki to finn kokin dan enn dosie dan biro sindika. 
(Li tourn ver Krishandev ar enn sourir. Krishnadev bes latet. ) Ale, done. Done. Sinon... ( Li menas pou kraz so 
lipie.)  
LOULOU KONNTOU : An! Ou pe dir sa let ki ou finn donn mwa pou garde. Wi! Ala li la (Li met lame dan so 
pos palto, tir let la, donn Dea.)  
DEA : Mersi Loulou. Sa let la,  pou mwa ena valer. Pran sa pake let la donn s a to Maitre. ( Li tir pake let ki li ti 
remet dan so sak .) Dir li mo liber li. Nou ale Krishna.  
LF: Dea! Res la! Mo bizen koz ar twa.  
DEA : Koz ar mwa! Mo peyna nanye pou dir twa. Koz ar to bon kamarad, Loulou Ko nntou;  li mem bann ar 
twa. Pa vre Loulou? To r od profit febles dimoun pou gagn to bout. "Fer serman"! Pa vre Loulou.  
LOULOU KONNTOU : (Dekonserte. Li get LF, get Krishna, get Dea, li pran sime laport .) Get sa, mo ena enn 
zafer serye pou okipe. Mo anretar. ( Li sorti.)  
DEA : Bato pe koule. Tou lera sove.  
LF: Krishna! Dea! Asize! Nou koze. Ena malantandi. Nou kapav dres papie.  
DEA : Nou finn fini dres papie! Anou ale Krishna.  
LF: Dea! Reste. Pa les mwa tousel. Reste! Mo pou marye ar twa.  
DEA : Non Biswa, sat pa bw ar dile so de fwa. ( Li trap lame Krishnadev .) 
LF: To mo fianse! To plas ar mwa.  
DEA : Non Biswa. Mo plas ar li.  (Dea ek Krishnadev sorti )  
RIDO  
RETOURN KONTENI/BACK TO CONTENTS  
 
