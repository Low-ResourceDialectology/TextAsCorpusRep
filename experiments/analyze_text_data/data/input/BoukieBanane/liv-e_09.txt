1 
 LIV-E NIMERO  9 
 
 
 
©INSTITUT CARDINAL JEAN MARGEOT (ICJM) , 1, Celicourt Antelm Street, Rose Hill,  Maritime Republic of 
Mauritius.  
KONTENI  
DISIK SALE  
DROPADI  
PROFESER MADLI  
 
PREFAS  
Pou mazorite dimoun dan mo pei, mo lang maternel, KreoL Morisien, li pa enn lang. Zot dir li enn patwa, 
enn tifranse kas -kase, enn jalek, enn pete bourik ek sipa ki ete ankor.  
Pou mwa li plis ki enn ti zouti senp pou kominikasion bazik. Li lang ki mo ti tande kan mo ti ankor dan vant 
mo mama parski mo paran, Gouna ek Ramdass ti pe  servi li dan zot lavi entim. Kan mo ti ne, sa lang la ti pe 
devlope lor vites e se sel l ang ki mo ti kone avan mo ti al asiz lor ban lekol.  
Mo sir ki mo lang maternel, enn zour pa enn zour, pou vinn Morisien, lang nasional Repiblik Maritim Moris, 
mediom l ansegnman dan bann klas primer ek expresion kiltirel idantite Morisien.  
Deza mo lang mate rnel finn donn nou pei enn kiltir literer poetik ek dramatik. Proz literer li toultan tarde 
pou mark so pwen me sa pa vedir ki li pa finn ankor ne. Finn ena boukou kre asion ki montre lafors Morisien 
dan sa domenn la malgre ki proz literer li enn stil mahak onplex ek mahasofistike.  
LIV-E NIMERO 9  prezant poezi lirik , poezi dramatik  ek proz dramatik.  
D.V 
  
NOT LOR GRAFI  
Si dan grafi Franse ena let silansie kouma <e> final dan ‘boire’, ‘heure’, ‘guerre’ ets., dan grafi Morisien 
peyna let silansie: ‘ser’ (expensive) ek ‘sere’ (tight); ‘las’ (loose) ek ‘lase’ (shoelace) etc.  
 
Dan grafi Franse <s> ou <t> li souvan silansie: ‘bas’, ‘bat’, ‘las’, ‘bout’ etc. Dan grafi Morisien <s > ek <t> final 
zot pa silansie: ‘ba’ (kiss); ‘Bas!’ (Ase!); ‘bat’ (pingpong bat); ‘la’ (here); ‘las’ (loose) etc.  
Parey pou <r> dan ‘chanter’ ousa ‘manger’. An Morisien <r> pa silansie: ‘manze’ (food); ‘manzer ’ (eater); 
sante (song); ‘santer’ (singer) etc.   
 
Pou endik nazalizasion enn vwayel, nou koste <n> ar li: <a> vinn <an>  (ban, dan, fanfan) ; <o> vinn <on>  
(bon, don, fon, gon) ; <e> vinn <en>  (ben, den, fen, gen, len, nen) . 
 
Vwayel nazal + n donn: bann, kann , pann, zann; bonn, donn, konn, zonn; denn, gen n, penn, renn ets.  
 
RETOURN KONTENI/BACK TO CONTENTS  
    

2 
  DISIK SALE  
TI FANFAN   
Enn zanfan lor enn ban pe flote ar letan  
Kontan, pa kontan, kontan.  
So papa, so mama kouma tou bann krwayan  
Finn montre Ti Fanfan kot lebien, kot lemal.  
  
Dan zarden enn serpan ti reysi tant Adan  
Lontan, lontan, lontan.  
Akoz li azordi nou dan pens mo piti,  
Nou fardo ar sak zour vinn ankor enpe lour  
Enn-an, san -tan, mil -an. 
  
Ena anz dan lesiel, ti dimoun ar lezel;  
Lisifer bien -bien nwar lor so tron dan lanfer;  
Enn dragon ki feros manz zanfan ki pa bon  
Fanfan, Fanfan, Fanfan.  
Ekou t mwa, tansion twa, roten la pa bien lwen.  
Aret zwe ar to kok sankwa mo pou koup li.  
Chi malang, pi malang, chi.  
  
Tousala fer li per, li pa konpran kifer  
Bondie ki sitan for pa finn touy  Lisifer;  
Li finn les enn serpan anpwazonn so zanfan.  
Me lalwa gran b oug la kot nou kapav konpran?  
Seki gran dimoun dir Ti Fanfan pa konpran  
Partou zot trouv Satan, so dragon, so serpan;  
Zot koz ar enn roten, tousa pou so dibien.  
  
Enn kout ros dan dilo pa kit tras deryer li;  
Bann ti serk ki grandi fini par disparet  
Me ti r os la dan fon finn fer so ti sanzman.  
Zanfan napa fey soz, sak parol les so tras,   
Al kasiet dan koray, pa les tras lor sirfas.  
 Zot tou enpe tok -tok dan latet Ti Fanfan   
Me sam em Ti Fanfan, enn zour pou vinn tok -tok   
Dousma, dousma, dousma.  
Ti Fanfan pa kosian, li flote ar leta  
Kontan, pa kontan, kontan.  
  
Ti Fanfan lor so ban pe pran ler ar divan.  
So lespri dan lezer nepli gagn maloker.   
Li pe naz lor enn niaz, so kosmar p ar deryer.  
Fer-sa-pa-fer-sa, tousala bien -bien lwen;  
Satan, serpan, paran,  demon, dragon, roten.  
Bien -bien lwen, bien -bien lwen.  
  
So papa plis pistas, so mama manz mafat,   
So mama kraz enn tas, so papa kraz jawat,  
Dan lakaz manz mafat, manz pistas, kraz jawat  
So papa al travay, so mama kalimay.  
  
3 
 Lor so niaz Ti Fanfan naz -naze, get -gete.  
Dimoun pe debrouye, zot nepli konn koze.  
Kouma enn dis reye:   
Ki manier? Ki manier?   
Me letan zot peyna pou atann enn repons  
Tou dimoun aretar.   
Orevwar, orevwar.  
  
Dan karo, dan tou kwen, dan biro, dan moulen  
Tou dimoun pe prese:  
Degaze! Degaze!  
Dan lakaz, dan lekol, dan legliz, dan larme  
Tou dimoun pe gagn lord  
Ekoute, ekoute!   
Sakenn nek pe konte seki li pou gagne.  
Tou lespri okipe.   
Kalkile, kalkile!  
Ti Fanfan dan lezer pa pe konpran kifer   
Tou dimoun lor later, dan zot  mont pe get ler;  
Pe chek kont dan konter, pe kont kas lor kontwar.  
  
Ti zegwi, gran zegwi, ti bouton, g ro bouton  
Dan lakaz, dan lizinn, dan karo, dan biro  
Pe grense, pe kriye, komande, dirize;  
Tou dimoun ekoute, tou dimoun a xepte.  
  
Dan lekol profes er fer li aprann par ker  
Sak lartik so valer mizire lor later.  
Mem lavi li filtre atraver enn konter;  
Tou dimoun oblize met lekours ar zot mot.  
  
Letan ek lamone fale pa gaspiye;  
Lamone ek letan bizen pran ar legan.  
Time is money, money, money.  
  
Lor so niaz Ti Fanfan pe grandi ar letan  
Me letan pe sanze Ti Fanfan pa kone.  
So mama, so papa lontan finn antere;  
Mem so niaz pe sanze, li finn vinn danzere.  
  
Gran Fanfan pe vinn lour, so leker rod lamour.  
Pou desann lor later li bizen pas ladwann.  
Regleman akey li, enn gro liv dan lame -  
Tou seki ekout li zame pou gagn traka.   
Dragon finn anvole, ek satan ek serpan.  
Aster la dire xion dan lame Regleman.  
Gran misie, ti misie, polisie, depite  
Zot tou bann kapitenn dan larme Regleman.  
  
So papa, so m ama ek roten nepli la.  
Dan zot plas a voka, gard -prizon, mazistra.  
Partou kot ou pase regleman dirize.  
Pa gagn drwa poz kestion, pa gagn drwa rod sanzman.  
4 
 Pa gagn drwa fer sesi, pa gagn drwa fer sela.  
Regleman bien serye, tou repons dan so liv,  
Kontan , pa kontan, tou bizen a xepte.  
  
Masi nn la roul -roule, tou dimoun ekoute,  
Tou dimoun debrouye, tou dimoun kalkile,  
Tou dimoun galoupe, met lekours ar zot mont;  
Bann konter pe fer kont,  
Regleman pe veye.  
 
Tou zegwi dan bann mont pe koumans galoupe  
Tik-tak; tik -tak, tik -tak. 
Kouma lever later pe al drwat simitier  
Krak, krak, krak.  
  
Komandan Regleman finn desid fer lager.  
So simiz patriyot, so sapo liberte.  
Ti Fanfan, Gran Fanfan bizen vinn militer.  
Tou dimoun ekoute, Regleman pe koze;  
Tou dimoun tap lame, Regleman finn koze.  
  
Zoli koze, zoli koze!  
  
Gro bogi dan lipie, enn fizi lor zepol  
Lef-rayt, lef -rayt;  
Pou lape Ti Fanfan finn met so iniform.  
Pou dimoun kapav viv enn milion bizen mor.  
Liberte! Fraternite! Egalite!  
Zoli koze, zoli koze.  
 
LESPRI  ZOM NAPA  LESPRI BOM  
Anvlope par  so nouvo konsians mekanik  
Lafors so siyans satanik  
Ki li plis kontan  
Ki enn zom kontan fam ek zanfan  
Ki li plis konpran  
Ki Marx ti konpran lalit lepep  
Ki li plis karese  
Ki enn vieyfi so lisien,  
Dokter Fost, gran savan atomik,  
Dan so gran laboratwar elektronik pe chek bann dernie detay  
So dernie gran travay,  
Enn bom extraordiner  
Ki dan enn demi -er 
Kapav detrir later.  
  
So long seve blan fann -fane  
So lizie briye. Li ekziste!  
Loner, repitasion, piblisite.  
Aster limem papa limanite . 
Siyans kap av mont lor platform piblik  
Pou expoz so pouvwar atomik.  
Yer lemonn ti kwar dan mazik,  
5 
 Zordi li bizen vinn siyantifik.  
  
Santiman! Lamour! Emosion!  
Tousa bann siperstision.  
Siyans pou pran labar.  
Bom Dokter Fost pou pran pouvwar.  
Viktwar!  
  
Me limanite pe proteste.  
Apre kenz  an dan so laboratwar elektronik,  
Pouse par so kiryozite siyantifik,  
Dokter Fost, kouma enn torti dan marenwar  
Tir so latet andeor so laboratwar  
Pou ekzaminn limanite.  
Li pionn dan kwen lizie;  
Li pa kapav get fran.  
Sa lemonn la li pa konpran:  
Enn zenn koup pe mars lame dan lame;  
Divan sinema enn lafoul pe fer lake;  
Enn mama pe fer gate ar so baba;  
Enn ti group pe dans sega.  
  
Limanite pe viv, pe avanse;  
Timama li travay, timama li poze;  
Timama li plore, timama li riye;  
Limani te pe viv , li pa met aryer;  
Sakenn so tibout, sakenn so manier,  
Timama dousma -dousma timama vites -vites.  
So lafors dan so febles.  
Dan so kontrer li fer so progre;  
Dan so diferans li kre so linite.  
  
Limanite enn drol pistole,  
Dokter Fost panse.  
Li difisil  pou kalk ile, 
Li difisil pou mizire  
Ki so lafors,  
Ki so febles,  
Ki so kapasite.  
  
Ranpli ar so prop siperyorite siyantifik,  
Li retourn ar so bann kamwad elektronik  
Ki tousel kapav apresie  
Seki limanite finn rezete.  
  
Dokter Fost, dokter fos! Kan to pou konpran?  
Lespri bom napa lespri zom.  
 
KRWAZER  MERIKEN  
 Enn krwazer merike dan larad,  
Lor leke bann maren pe fer parad  
Bann kirye pe fixe  
- Lizie pre pou deboulone -   
6 
 Bann kanon ki kras dife.  
 
Komie albatros zot finn touye?  
 
Dan larad Goliat pe expoz so pwi sans metalik  
Me so bann esklav nek pe pans piknik.  
So vant ranpli ar destri xion 
Me tou bann lespri lor distra xion. 
  
So dernie eskal avan lanfer.  
Pou zordi bizen bliye lager.  
  
Li finn ras bann zenes dan lebra zot fianse,  
Finn arm zot ar laenn pou defann liberte.  
Bay-bay lamour, salam lavi;  
Ala to fizi, to pou vinn enn ero mo piti.  
  
Bann gran patron finn deside bann lendistri bizen roule:  
Enn fizi pou to lavi, bann kanon bizen manze.  
  
Maren meriken dan leparaz  
Lavil antie finn gagn mesaz.  
Maren meriken! Sa vedir dolar.  
Bizen dres tou pou zordi swar.  
Zordi manze, bwar, donn jaz;  
Dime! Dime enn lot tapaz.  
  
Maren meriken, bann pov jab.  
Zot leker aba latab.  
  
Tommy, Bobby, Jerry aret panse.  
Konsome, konsome, konsome!  
Distra xion, soulezon lor kontwar.  
  
Goliat f inn donn lord ar so dolar.  
  
Kouma enn lafiev, biznes aswar pe ronz lavil,  
Dan restoran boutey vid pe tap pil;  
Bann sofer taxi exper lor ladres  
Pe frot lame. Bizen konn fer biznes.  
  
Bann zoli mamzel lepor pe rod dan nwar  
Zot sans pou enn linn -de-dolar.  
Lanwit finn anvole dan lafime plezir  
San kit okenn satisfa xion lor bann figir.  
  
Dolar pa kapav ranplas santiman.  
  
Me Goliat pou kraz tou andeor so plan,  
So lasirenn metalik desir ler;  
Li finn aste plezir, aster li al export lager.  
Dan lesiel griye par enn soley dife  
Bann zetwal Goliat pe sot -sote  
7 
 Parey kouma dilwil lor tawa.  
Vietnam papa! Dife dan langka!  
Goliat, Goliat to vant ranpli ar bom  
Me to kouma reken dan akwariom.  
 
PITEN! AYO ENN VILEN MO!  
 So lartik pa ena sezo   
So valer pa k onn lorizon  
Pou seki  kontan konsome  
Bann gajak andeor sime.  
Devlopman san gran kapital,  
Sel biznes ki pa fer dimal;  
Innkom Tax boud so tranza xion;  
Lapolis gagn so komision.  
  
Li konn fit tou bann lapeti,  
Lor meni tou pla ena pri.  
Bizen pey tou kon somasion,  
Fer rezerv  pou depresiasion.  
  
Bann zennzan pran leson ar li;  
Linn -de-miel zot prepar ar li.  
Bann zenn viez ena gran valer  
Me san li ki zot ti pou fer?  
Gran misie dan so gran Jagwar  
Ar lezot li fer so vantar,  
Me ar li, tansion twa piti,  
Komie fwa to finn dan s touni.  
  
Bann seki pa kontan manze  
- A! Bondie to kone komie -  
Mem kari set fwa par semenn  
Bizen li pou zot kas zot yenn.  
  
Bann seki finn marye ar sen,  
Dan lakaz zot gagn toultan fen.  
Bann pov jab, li bien sagren zot,  
Akoz sa, li rod konsol zot.  
Bann seki rod plezir extra  
- Ki pou fer zot lespri koumsa - 
Ar larzan, ar li zot gagne.  
Li soufer pou so sosiete.  
  
Sak tirbinn ena so soupap;  
Tou presion ki blok dan latrap.  
Pou sorti ar enn gran fraka.  
Kan li la personn pa traka.  
 Boukliye lemonn gran mi sie, 
Li protez so moralite,  
Li itil pou so devlopman.  
To riye! To pa finn konpran.  
 
Sosiete! Sa enn bien gran mo.  
8 
 Sosiete kouma enn loto.  
Li bizen so amortiser.  
Gouvernman konpran so valer.  
  
Bann maren rod konsolasion,  
Bann touris rod satisfa xion. 
Li li l a parski bizen li.  
San laont li ekziz so pri.  
  
Ipokrit, to koz dinite?  
To dir li li bizen sanze?  
Twa ki finn anter liberte  
Pou priye bondie lamone!  
  
To lemonn ki bizen sanze  
Pou ki li aret ekzist e. 
Ki to dir? Li enn gran piten?  
Mo kone to enn dimoun bien . 
  
Aster la to gagn maloker!  
To dir li li peyna leker?  
Bout par bout li vann so lavi!  
Kisannla ti vinn fixe pri?  
  
To fami pe atan. Ale!  
Dan legliz priye, konfese.  
Tou dimoun admir to lafwa.  
Dan de zour li va retrouv twa.  
 
DOKTER POU  VINI ZORDI  
 Dokter po u vini zordi.  
Dan lakaz misie Babajee  
Ena enn gran e xitasion:  
De gran fami pou fer enn linion.  
Depi gramaten gran netwayaz dan lakaz;  
Tou dimoun pe fer louvraz;  
Dan lakouzinn Madam Babajee diva n karay  
Pe prepar ladou, goulapjamoun, mitay.  
Misie Babajee kou ma enn gran Sirdar  
Pe pas partou pou gete si tou dan zar  
Me dan lakouzinn li pa kouyon ale.  
Ar Madam Babajee bel loyo kapav leve.  
  
Dokter pou vini zordi.  
Met zoli fler dan vazafler.  
Dokter pou  vini zordi.  
Pa bliye soda dan frizider.  
Dokter pou vini zordi.  
  
Mem bann sofa dan salon  
Paret pe atann ar e xitasion  
Kan so deryer medikal  
Pou fer zot enn ti loner pontifikal.  
9 
 Dan lavarang deryer, bann komer  
- Lor maryaz zot bann gran exper - 
Pe rakonte komie zenn zan zot finn amare  
Pandan zot ti lavi kourtie.  
  
Chac hi Jamouna, sef kourtie, trouve  
Ki bann zenn zan pa konn debrouye;  
Ena pake trik dan so vie sak:  
Koumans par natak, fini par masak.  
Bann fam otour li trap vant pe riye;  
Lor lamour, lor  maryaz so zistwar bien sale.  
Seki lezot kasiet, li pa per rakonte.  
Bann  ki onte, fer titour ar riye.  
 
Dan so lasam, lor so lili  
Seeta alonze lor so vant ar enn liv divan li  
Pe zis tourn bann paz, so lespri pa la.  
Dan so latet tou anbrouye. Li ferm liv la.  
Kouma enn siklonn ki kraz tou lor so sime  
Sa Dimans gramaten la pou kap av balie  
Tou so rev, tou so dezir, tou seki li anvi fer.  
Fini so letid, fini so karyer profeser.  
Fini lavi, fini liberte.  
Aster, ler finn vini pou bann responsabilite.  
Bayone, ligote p ar so sosiete  
Li pa kapav anpes arive  
Seki lezot finn deside.  
Li anvi pl ore, li anvi kriye  
Me tousa initil li santi.  
Kisannla pou ekout li, kisannla pou konpran li?  
Kouma enn zwazo dan prizon  
Seeta bizen viv andan enn ron  
Trase par tradision,  
Ranforsi par relizion.  
Seeta pou a xepte so ron?  
  
Li ena enn gran sans, tou dimoun pa nse;  
Komie ti pou kontan dan so plas? Komie?  
Enn mari dokter!  
Pa tou ena sa boner!  
  
Dokter finn arive;  
Degaze dir Seeta abiye.  
Dokter finn arive;  
Eski tou finn pare?  
Dokt er finn arive.  
  
Kouma dan teat tou lizie lor akter;  
Enn lafoul finn antoure pou get dokter.  
Chacha, chachi, nana, nani, dada, dadi  
Vwazen, vwazinn, tou dimoun finn vini.  
Ou met enn kousen deryer ou ledo dokter?  
Fer atansion to pa kraz soulie dokter;  
10 
 Tir sa piti la, li pe sal lenz dokter.  
Wi dokter, non dokter, ayo dokter!  
  
Enn kou enn si lans legliz anvlop lakaz gran misie.  
Enn fe dan so zoli sari ble  
Pe ofer so premie parrsadi:  
Pom, zoranz, ladou, dilebi.  
Sari ble, figir farde  
Seeta finn bien sanze;  
Tou paret bien -bien drol,  
Li finn a xepte zwe so rol.  
  
Dokter Ram kouma enn gran senier  
Dousma lev so latet, koumadir pe fer enn faver,  
Li get so figir, li fer enn sourir.  
Seeta bes so lizie divan so lavenir.  
  
Dokter Ram finn gagn so Seeta  
Me sa pa fini l a. 
Enn dokter! Sa kout ser sa!  
Tou pou depann lor zenerozite boper!  
 
RAMDASS EK GOUNA  - INEVITAB?  
 Tifi la finn gagn sez -an; 
Pa kapav atann plis lontan  
Tansion ariv enn dezagreman.  
Sez-an! Finn ariv so ler pou enn mari.  
Tansion li mor viey -fi. 
 
Garson la s o lizie pe koumans ouver;  
Li pe rod trouv tro kler.  
Li kontan get tifi, sa fer so paran pe r. 
Bizen koup so lezel avan li rod avole.  
Li ena ven -tan, li bizen marye.  
  
Bann paran finn deside  
Ramdass ek Gouna bizen marye.  
Pou Gouna maryaz pou amenn sekirite;  
Si li okip so mari  
So mari pou bizen okip li.  
  
Dife lazenes dan so leker  
Ramdass pe rod p ran lezer.  
Bizen amar li lor later.  
Maryaz sel solision,  
Tasion li gat nasion.  
Gouna pou konn roul so menaz;  
Li finn aprann bien so leson lor maryaz.  
Kouma enn zwazo li pou egey so lakaz;  
So mari , li finn aprann , samem so Swami;  
Dan so lakaz li pou enn Lac hmi.  
Kouma Sita dan Banwas  
Li bizen swiv so Ramdass.  
11 
   
Enn fam ki kone ki so latas  
Pou swiv so sime ar pasians  
Parski so devwar vinn so konsians.  
  
Ramdass santi ki li bizen satisfe:  
Li pou gagn enn fam dan so lame,  
Tousa zis pou enn bouse manze.  
So mama finn vinn vie,  
Bizen kikenn pou aroz so pie.  
 Pou liniver ena enn sel Bondie,  
Enn sel komandan pou sak larme,  
Enn sel sef pou sak sosiete,  
Pou sak fam bizen ena enn sel zom,  
Setadir so prop bonom.  
  
Pou enn zom li diferan,  
Li kapav fann so pikan  
Parski sa so privilez dirizan.  
Me enn sibaltern bizen swiv lord,  
Sinon li pou pas kord.  
  
Zot finn aprann depi nesans,  
Parfwa dan lekol, parfwa par experyans  
Kot sosiete pran so lesans.  
  
Ramdass bizen konn so pouvwar,  
Gouna bizen konn so devwar.  
Zour maryaz finn ar ive, 
Tou dimoun lizie fixe  
Lor seki oblize arive.  
 
De pe vinn enn, nou tann dir,  
De pou vinn plizier dan lavenir.  
  
Dan enn lapli benedi xion ar konfeti  
Gouna pe kit lakaz so fami  
Pou al viv anba so mari.  
Antoure ar boper, belmer, bofrer, belser  
Enn nouvo f ami pou vey so lavi lor later.  
******************************************  
Dan so karo enn labourer  
Pe estim valer so later;  
Li per tansion li'nn fer erer.  
Enn kout pios sek!  
Benedi xion! 
Teren la viez.  
Satisfa xion! 
Loner fami pa pou soufer.  
Seki manz premie  fri bizen fier...  
Parski li vinn propriyeter.  
  
Dra blan pe sek dan soley;  
12 
 Dan divan li pe tranble kouma enn fey.  
  
Kouma enn bengali lor lakol  
Goun a bizen aprann vit so rol,  
Nouvo pansioner dan pli vie lazol.  
Enn sante tris bizen paret ge  
Parski regleman  defann proteste.  
  
Lizie so nouvo fami fixe lor li  
Dan lakouzinn, kot lafontenn, dan lekiri.  
Enn ti garso ousa enn tifi?  
Ramdass bizen enn ti Ramda ss 
Pou so nom, so dinite ek so kas.  
  
Ler lanatir finn arive.  
Lor lili Gouna pe korde.  
So lekor antie pe pl ore 
Ar douler, so sel eritaz.  
So lavi kouma enn liv san paz.  
 
Enn tifi! Ramdass pa pou kontan.  
- Samem Gouna ti per depi lontan - 
Li pe tranble kouma enn zanfan.  
Parski li pa finn donn satisfa xion 
Li pou merit enn bon kore xion. 
Li pez so lalev, ferm so liz ie; 
Dan kwen so lizie enn larm pe glise.  
Dernie larm ki li pou plore.  
 
Enn lot Gouna! Ayo mama non!  
Enn kout sek li santi tou vinn glaso n. 
  
Ar enn bout later, enn bouke fler,  
So lekzistans fini dan lemonn lever.  
Samem so rekonpans pou tou so douler.  
Bien -bien tris, me ki pou fer?  
Samem lalwa nou liniver.  
 
Ankor komie Gouna lemonn bizen  
Pou li koumans konpran anfen  
Disan napa diven;  
Ki po uvwar napa lamor;  
Ki lavi napa zis pou seki for.  
 
POU K.M  
Enn yogi  
Anba enn pie lafours  
Kouma seki rod retourn dan laso urs, 
Latet lor later,  
Lipie dan lesiel  
Pe fer pie banann pou koz ar anz Gabriel.  
Me ar administrasion lesiel  
Anz Gabriel tro okipe.  
13 
 Tro okipe ar bann problem Bondie  
Pou gagn letan reponn enn pov yogi.  
Ki pe fer latet -lipie  
Pou konpran lavi.  
  
Yogi la  
Lor s o latet  
Bizen debrouy tousel;  
Tou so letid, so meditasion fonn kouma disel.  
Enn lapli kestion pe nway later  
- Kestion ki pe n e dan lespwar  
Pou mor dan lakoler;  
Kestion kouver ar lapousier pe tap pil  
Kouma bann liv lor letazer bibliyotek lavil,  
Ki finn aste  pou nouri lentelizans bann kakrela -  
Me okenn repons lespri yogi  
Pa pe kapav met ba.  
 
Ki ete lavi  
Kan sak pa amenn nou ver lamor?  
Fer seki nou anvi,  
Nou tou ena mem lepor;  
Tou seki respire  
Pou fini dan rwayom lever.  
Me alor kifer bizen lite,  
Kifer bizen fer zefor?  
Kifer?  
  
Kifer,  
Kan lentelizans kapav satisfer tou,  
Ena seki manze kan li pa fen - lagres partou - 
Ena seki fe n ki oblize res karem?  
Ena rebi pou boukou, pou detrwa lakrem?  
Kifer,  
Seki ole travay napa ena zouti,  
Seki pares dan sofa ki kontrol pr ofi? 
Bef travay souval manze!  
Korek sa?  
Enn pou twa,  
Dis pou mwa?  
  
Avan ek apre maryaz  
Pou zom ena ful zwisans;  
Pou fam toultan bizen sakrifis ek soufrans.  
Lemonn enn gran arem pou zom lor later;  
Fam bizen bes latet divan tou bann kapris,  
Kifer?  
  
Tou kit soz ki monte  
Enn zour bizen desann;  
Seki zordi li ver,  
Yer li ti ankor tann,  
Dime li pou mir,  
14 
 Apre dime li pou pouri.  
Me lemonn gran misie, zot dir, zame li pou fini.  
Kifer  
Enn lalwa pou gran  
Enn lot pou piti;  
Donn lord pou komandan,  
Pou ti solda lamor.  
Enn ena toultan rezon, tou lezot antor?  
 
Kouma enn lakok pistas dan enn gran losean  
Ziska kan, tousel, sakenn biz en debat?  
Ziska kan?  
Kot sa labe proteze par bann motagn ver  
Ki pou donn sekirite  
Tou bann maren soliter?  
Kifer  
Kan nou koze personn napa konpran ? 
Nou bann pli gran dezir anvole dan divan?  
Tou seki nou kre finn vinn nou pwazon?  
Tou seki nou konstrir  
Finn v inn nou prizon?  
  
Kot tou bann zoli pizon blan finn anvole  
Ki toulezour ti pe manz dan nou lame?  
Aster marten nwar finn fer nik dan nou lakaz.  
Sak gramaten soley lev ar laraz.  
Sa pou mwa, tou pou mwa.  
Partou pe kriye ar enn sel lavwa;  
Kouma enn kanser ki pe ronz nou laser;  
Kouma karya ki pe devor dibwa.  
Kifer?  
Sante bann travayer finn arete lontan?  
Kanon bann militer pe soul zot bontan?  
Bann poet l amour pe plor zot dezespwar?  
Kanon bann militer pe kriy laviktwar;  
Bondie lamone, Bondie lager  
Finn touy  
Bondie lamour.  
Inevitab, neseser.  
Samem zizman sef -ziz lakour.  
Me masinn pe pran pouvwar  
- Enn nouvo diktatir.  
  
Kifer? Kifer? Kifer?  
Tou kestion pe an pandan dan ler  
Me tou bann repons zot rasinn dan later.  
Nek bizen aret get lemon dan fon enn kouyer;  
Dan fon enn kouyer  
Tou ki xoz paret lanver.  
  
Saret divan bef, repons divan kestion,  
Prodi xion divan plan, pinision divan explikasion,  
Lamone divan dimoun, prestiz divan nesesite,  
15 
 Pouvwar divan devwar, lager divan lape.  
  
Lao paret anba, anba paret lao, 
Dan bor lamer konde, lor montagn filao,  
Etranze divan lokal, gran lor ledo piti,  
Ar lafwa pe fer satini, ar filozofi konfeti.  
  
Me poet gran misie ena explika sion pou tou.  
Tou korek, li pou koumsa, li bizen koumsa partou.  
Enn pie lafours li dir, so la o pa vinn so anba?  
Kot nou gete, lao diriz aba, samem lalwa.  
  
Dan lakaz, dan vilaz, dan pei, dan lemonn toultan  
Bann papa lao diriz seki anba, bann zanfan.  
Depi k oumansman ziska lafen  
Li pou bizen koumsa.  
Sa lalwa la pou toultan regne kouma lerwa.  
Me li p a dir ki laliann lafours ki pe anpandan  
Enn zour, kouma li tous later, pou vinn endepandan;  
Li pa dir ki partou lerwa pe maz feyaz;  
Ki lespri, lalwa, sanzman napa sorti dan niaz;  
Ki lemonn pe sanze parski dimoun ole;  
Ki zis dan lespri ti baba ki tou kitsoz  anbrouye;  
Ki li napa enn zoli rido ki fer enn bon lakaz;  
Ki laverite napa kasiet deryer bann zoli fraz.  
  
Yogi la  
Dres lor so lipie, get otur li,  
Ar so nouvo kone sans li santi li pe tourdi;  
Enn nouvo lemonn ki li trouv divan so lizie;  
Tou kestion ena repons pou seki lor so lipie.  
  
Lor later pou ena sanzma tanki dimoun ena  
Ki aprann ar later pou sanz li avek letan.  
Sak pa anavan, enn nouvo ki pe ne;  
Sak nouvo ki pe  ne, enn lasenn pe kase.  
  
Nouvo dimoun, nouvo lemonn; nouvo lemonn, nouvo dimoun.  
 
KAT TIBOUT  MIRAY  
 Kat tibout miray mo dir ou,  
De tibout feray mo dir ou,   
Sa napa pou anpes mo nam avole.   
Bare, bar kot ou'le bare!   
Bloke, blok kan ou'le bloke!  
  
Kat ti iniform mo dir ou,   
De ti kout dibwa mo dir ou,   
Zame napa pou tengn mo lespwar.   
Kriye! Zaze! Kime! Araze!  
Fer ti baba per.  
  
Detrwa ti diskour mo dir ou,  
16 
 Detrwa ti menas mo dir ou,  
Pa finn anpes lamare monte.   
Lanwit pou bizen fini.  
Soley p ou bizen leve.  
  
Montre tou ou grif si ou'anvi,   
Montre ou ledan si ou'anvi  
Nou lafwa pli for ki ou.   
Bare kot ou'le bare!  
Soley li bizen leve!  
Kriye kouma ou'le kriye!  
Personn pa pe ekoute!  
Ou zis fer ti baba per.  
  
Out 1971   
Prizon Politik (Kaze rn Port Louis)  
 
SIKLONN  OUT  
Dan lafore Makabe ena enn bonom san laz,  
Ki pas so lavi anba enn pie lafours  
Rakont lepase, komant leprezan,  
Predir lavenir.   
  
Pli li vieyi, pli li zenn.  
So labarb blan ar laz; li reflet  
Inosans primitif ki dimoun finn pe rdi me  
Pou regagne, pli for, pli gran, pli zoli.  
  
Enn fwa li ti dir mwa  
Anplen Out pou ena enn siklonn.   
Enn siklonn anplen Out! Mo ti riye.  
Dan mo labarb ena laverite  
Li ti dir mwa. Atann to va trouve!  
Pa enn siklonn ki sort dan lesiel;  
Pa enn si klonn ki sort dan lamer;  
Enn siklonn ki depi de  san banane  
Pe bwiy dan later,  
Dan later aroze ar laswer.  
To riye! Al touzour twa'a trouve!  
  
Dan lafore Makabe vie bonom la touzour la;  
Labarb pie lafours finn vinn tous so lipie.  
Enn nouvo la vi pou ne .  
  
Dan lanwit de soley pe briye;  
Siklonn Out finn pase.  
Enn nouvo dime pe ne.  
  
Out 1971  
Prizon Politik (Kazern Port Louis)  
 
17 
  
TOU KOREK  
Tou korek bizen ferm lizie pou viv;  
Tou korek tou dimoun aret panse, tou korek!  
  
Lapolis finn trouv enn bab a 
Lor pe ron lasistans piblik;  
C.I.D. pe fer lanket;  
Bizen kone ki so nom  
Kisannla so mama.  
Seki ena lenformasion pou done  
Pou gagn enn rekonpans.  
Degaze, zafer la prese.  
  
Kadav enn zenn kolezien  
Ti pe pouri anba enn pie;  
Dokter dir li finn swiside  
Me kifer li fi nn fer sa  
Personn napa kone.  
So papa finn al lamorg  
Pou fer idantifikasion.  
Li axepte, so garso sa.  
  
Tou korek bizen ferm lizie pou viv;  
Tou korek tou dimoun aret panse, tou korek!  
  
Bann vev  ek bann orfelen  
Pe manifeste lor lari  
Prezidan Larep iblik 
Finn konsey zot aret ekout bann sibversif.  
Pou enn patriyot li enn gran loner  
Pou li donn so lavi.  
Prezidan limem nou papa.  
 
Bann travayer lizinn disik  
Finn refiz repran travay  
Gouvernman finn dekrete  
Sa lagrev li enn lagrev ilegal.  
Tou seki pa repran travay  
Dime pou perdi plas.  
Gouvernman finn pran desizion.  
  
Tou korek bizen ferm lizie pou viv;  
Tou korek tou dimoun aret panse, tou korek!  
  
Enn rimer pe sirkile  
Ki enn miliar finn anvole.  
Tousala enn gra palab  
Pou fer nou perdi konfians  
Dan nou b ann dirizan.  
Laverite se ki kontab la  
Finn mal fer so kalkil.  
Bliye sa, erer arive.  
18 
   
Tou korek bizen ferm lizie pou viv;  
Tou korek tou dimoun aret panse, tou korek!  
  
Avril 1972  
Prizon Beau -Bassin  
 
DAN KASO  
Ar enn beng  
Enn laport blende san pwagne  
Finn fe rm lemonn deor.  
Kat miray ble pal  
Ki rakont dezespwar  
Bann seki finn pas isi avan mwa  
Pe ser lor mwa  
Kouma enn leto.  
Enn ti lezar gri  
Mo sel konpagnon  
Tourn -tourn so latet lor plafon  
Fer enn ti enspe xion 
Desid pou al pas lanwit enn lot plas.  
  
Mo tousel ar mo prop lespri matrake  
Pou ed mwa bliye  
Violans kat miray ble  
Kouver ar prezans  
Bann seki avan mwa finn envant bann ti trik  
Pou fer letan pase.  
Kapav sey fer plan pou pli divan  
Kan leto la pe ferme?  
Li parey kouma enn zoli sermon lor pasians  
Kan lafen pe morde.  
Kapav sey  bann souvenir  
Me bann souvenir, dous yer,  
Zordi pe less enn gou amer  
Dan mo leker soliter.  
  
Bizen anpes leto la ferme!  
Kapav sey bliye;  
Sey anvole lor lezel sa zwazo  
Ki deor pe sante;  
Me mo zwazo, dan so nik  
Li pe retourne  
So nik ki pa ferme  
Kouma enn le to. 
  
Mo antoure ar violans  
Me li, ena dive dan so nik  
Ki kouma enn bwatamizik,  
Lamizik! Lamizik!  
Trwa not lor enn piano,  
Enn lavwa kouma laroze lor enn petal roz,  
Lavwa Lata!  
19 
 - Mo pa konpran ki li pe dir - 
Kouma enn  voyazer dan dezer  
Ki per pou krwar so l izie 
Mo lespri tike.  
Mo pa konpran ki li pe dir.  
So mazik pou disparet?  
Non, so mazik pe anvlop mwa;  
Bote travers tou baryer.  
- So rasinn dan nou leker - 
Lor lezel so lavwa  
Mo koumans anvole  
Ere, ere, ere. Nanye mo p a mazine.  
Kouma enn zanfan ki so latet p oze lor zenou so mama  
Bann souvenir ek bann rev ki mo finn bliye,  
Dan enn fim pe melanze divan mo lizie.  
Lakel rev, lakel souvenir mo nepli kone  
Anba enn pie flanbwayan kouma enn parasol rouz  
Bann zanfan pe manz kann;  
Bann petal pe anvole,  
Anvole, anvole, anvole.  
A! Sa zoli vilaz la!  
Bann zanfan prop pe zwe kanet dan bor sime,  
Sourir lor zot figir;  
Anba enn pie lila bann vie pe diskite,  
Sourir lor zot figir;  
Enn lizie pe riye, enn lizie pe veye  
Tansion ariv dezagr eman bann zanfan la.  
Ferblan dilo, pake lapa y, pake dibwa  
Lor latet;  
Sarzman fimie, sarzman manze, sarzman gravie  
Dan saret;  
Tou dimoun okipe, tou dimoun pe riye.  
  
"Aste Gabzi, samem lavi."  
Non, non, lamizik finn anvole!  
Ayo, lavwa Lata finn vinn lafime!  
Kouma enn sizo frwa, piblisite konsomasion  
Finn tay lezel limazinasion.  
  
Kat miray ble, laport blende  
Get mwa ar e xitasion.  
Mo get zot, zot tike, zot kile.  
Pa vinn zwe ar limazinasion.  
Bien -bien vit so lezel repouse.  
 Avril 1972  
Prizon Beau -Bassin  
 
20 
 NOU VA ETE  
Nou ete seki nou a xepte  
Seki pou nou le zot finn deside  
Seki pou nou lezot finn kalkile  
Nou ete seki nou a xepte.  
  
Nou get lemonn me nou pa bien konpran  
Nou get lavi me nou pa bien kontan  
Tou nou zefor zot perdi dan divan  
Seki nou fe r pe vinn enn gran tiran  
  
Enn lakoler pe touf dan nou leker  
Tou nou fler pe al dan simitier  
Bann zekler pe desir nou later  
Lalimier pa'le get nou maler  
  
Me, me, me 
Nou va ete seki nou pou kree  
Ar nou lame kont lemonn gran misie  
Zot dezord li bien -bien or ganize  
Nou dezord li pou amenn liberte.  
(1973)  
 
LERLA LARM  LI KOULE  
 Lerla larm li koule  
Kan enn zanfan ris leker  
Kan li bizen manz later  
So vant ranpli ar lever  
Lerla larm li koule  
Kan enn zanfan pe tranble  
Dan so ti lenz kas -kase  
Divan fre pe sirkile  
Lerla larm li koule  
Kan enn zanfan ferm lizie  
Kan so lemonn finn v inn fre  
Avan so soley leve  
Lerla larm li koule  
Me bann poet gran misie  
Linet roupi lor lizie  
Dir nou ferm lizie pou viv  
Dir nou tou aret panse  
Bliye larm, bliye zanfan  
Ferm lizie, ar et panse.  
  
Me bizen larm ek laswer  
Pou nou konbat lanatir  
Pou nou fer nou  lavenir  
Bizen larm ek laswer  
Ena laswer ek disan  
Dan lizie Palestinien  
Dan istwar  bann Vietnamien  
Dan lespwar tou bann dane  
Ki pe rod zot dinite  
21 
 Ki pou ras zot liberte  
Ki azordi pe mwazi  
Dan prizon misie Roupi  
Me bann poet gran misie  
Linet roupi lor lizie  
Dir nou ferm lizie pou viv  
Dir nou tou aret panse.  
(1973)  
 
LENTERNASIONAL  
Dibout tou dimoun ki pe soufer  
Dibout prizonie lamizer  
Nou lizie aster li finn ouver  
Nou pou balie  bann diktater  
Yer nou finn fini antere  
Zordi nou pe prepar dime  
Enn nouvo lemonn a pe ne  
Kot nou desten dan nou lame  
  
 Laviktwar li dan nou lame  
 Asam nou pou gagne  
 Lenternasional samem nouvo dime  
  
Pou lepep napeyna okenn sover  
Ar kouraz nou tou bann tr avayer  
Nou pou ranvers tou bann souser disan  
Kapitalis ek so azan  
Pou ki nou liber dinite  
Anprizone dan kofor gran misie  
Pou ki nou liber nou lespri  
Ki dan prizon misie roupi  
Laviktwar li dan nou lame  ets. 
 
Nou laswer pe nouri bann bourzwa  
Zot koken tou seki nou ena  
Zot lalwa ek tou zot bann solda  
Zot pe servi pou kraz boja  
Nou rezet tou  diminasion  
Koze jati li nou pwazon  
Nou dir non nou pale divizion  
Tou travayer enn sel nasion  
 
 Laviktwar li dan nou lame  ets. 
  
Travayer ek bann ti dimoun partou  
Nou lali t nou amenn li pou tou  
Kont diktater ek bann roder -de-ler 
Souser disan ek bann voler  
Lenzistis bizen mont lor pie  
Pou egalite kapav regne  
Kan liberte finn triyonfe  
Lerla soley li pou briye  
 
22 
 Laviktwar li dan nou lame  ets. 
 
ANSAM ZORDI DIME NON  
 Nou travay a r nou prop ennmi  
Li bizen nou, nou bizen li  
San nou kouraz napeyna li  
San so travay n apeyna nou  
Nou de lafors ki viv ansam  
Me nou napa torsenn -kole  
Nou viv ansam, travay ansam  
Me nou napa torsenn -kole.  
  
Kan li pe gagn so developman  
Kan so lafors li pe grandi  
Ek ki nou nou pe res deryer  
Li bien -bien kler, li bien -bien kler  
Nou de ennmi, no u de kontrer  
Mem li paret nou viv ansam  
Ki nou pa ekziste san li  
Anverite  
Nou de ennmi  
Nou liberte nou dinite  
Nou pou gagn li  
Lor so ledo  
  
Nou developman  
Nou pou gagn li 
Ler nou finn ranvers nou ennmi  
Ler nou finn chombo gouvernay  
Ler nou finn fer li disp aret 
Mem si zordi  
Nou viv ansam  
Dan nou lavenir li absan  
Ansam zordi  
Dime  
Non.  
  
(1977)  
 
BIZEN ATANN  LI MIR  
 Enn ti garson anba enn pie mang  
Lev so latet get dan feyaz  
Enn latant ver lor so latet  
Enn gro mang ver li pa trouve  
Ki finn kasiet parmi bann fey.  
  
Set zour pli tar li repase  
Lev so latet get dan feyaz  
Enn latant ver lor so latet  
Enn ti tas zonn frap so  lizie 
Li finn trouv li, li pou manz li.  
  
Li mont lor pie pas dan feyaz  
23 
 Vinn ar li pou li tat li  
Li demi mir bizen atann  
Ti garson la desan lor pie  
Pou li manz li bizen atann.  
  
Lelandime li revini  
Li mont lor pie li retat li  
Bizen atann ankor enn zour  
Li desid pou res lor so pie  
Pou vey mang ki li pou detrir.  
  
 Mang la finn mir  
 Finn ariv ler  
 Li chombo li  
 Dan so lame  
 Napeyna  
 Okenn rezistans  
 Li kas li ar  
 Fasilite.  
(1977)  
 
SAMEM  NOU LALWA  
Ler mwa mo ti feb twa to ti bien for  
Si mo ti res feb twa to ti pou for  
Mwa mo finn vinn for twa to feb aster  
Twa to finn vinn mwa, mwa mo finn vinn twa  
Me si ar letan mwa mo larg lekor  
Twa, to pou pran mo lafo rs pou vinn for  
Pou to avanse mo bizen kile  
Mwa mo pou vinn twa, twa to pou vinn mwa.  
  
Akoz mo anba twa to  pe kraz mwa  
Plis mo res anba plis to pou kraz mwa  
Mo finn dres latet mo finn mont lao  
Mo finn mont lao to finn al anba  
Si mo res lao to pou res anba  
Peyna nanye ki pou kapav sanz sa  
Si mo larg lekor to pou pran mo plas  
Twa to pou vinn mwa, mwa pou vinn twa.  
  
Kan twa to pe develope mo bourzwa  
Nou nou gagn kraze anba to lalwa;  
Larises pou twa lamizer pou tou.  
Kan sa lemonn la nou finn ranverse  
Twa to p ou vinn nou, nou nou pou vinn twa  
Si nou larg lekor twa to pou vinn nou  
Nou pou perdi tou, to pou re pran tou.  
Nou pa pou les twa remont to latet  
Initil koze samem nou lalwa.  
  
Pou to ekziste, nou 'si ekziste;  
Pou to develope, nou 'si develope  
Me to develop man pa nou developman.  
24 
 Nou pou deplas twa, pou nou depas twa;  
Nou pou vinn enn lot.  
To'si.  
Initil ko ze samem nou desten.  
Kan to rengn fini, pou nou koumanse  
Dan lasann to lafen nou nou pou leve  
Pou sey pa fer mem erer ki twa.  
 
DOUNIYA  LI POU SANZE  
Mont las aler, dilo flay dan lezer  
Tir lasaler li vinn enn ros glase  
Enpe lapli li aroz nou later  
Inondasion nway partou dan lamar  
Li sanze li vinn enn lot  
Douniya li pou sanze  
Si nou ena volonte  
Si nou fer transformasion  
Dan sime revolision  
  
Kan bann ti biz -biz p e tap pil trankil  
Enn ti sekous kapav fer tou grene  
Galoupe kouma enn dilo siklonn  
Ki ar violans balie tou lor sime  
  
Dan enn banane baba res baba  
Dan trant banane baba vinn papa  
Swasant banane! Papa vinn dada  
Tik-tak tik -tak dada li nepli la  
  
Enn kout la rs pie la pa bouz so latet  
Dis kout lars pie la tale lor later  
Enn kout pios siendan kont inie fer fet  
Mil kout pios later riye ar bann fler  
  
Enn ti lagrev pou gagn ogmantasion  
Enn ti lalit pou blok dominasion  
Li zet baz pou mouvman liberasion  
Pou amenn gr an-gran transformasion  
Li sanze li vinn enn lot  
  
Douniya li pou sanze  
Si nou ena volonte  
Si nou fer transformasion  
Dan sime revolision  
 
CHINIRAJA  
Chiniraja ki to pe panse?  
Barlizour timid pe ouver so lizie  
Pou fer laroze glase briye  
Ar freser mat gramaten  
Lor fey kann ki finn kasiet  
So kouler dan marenwar.  
Lavi pe leve, somey pe kase.  
25 
 Chiniraja ki to pe panse?  
  
Lapay sek anba to lipie pe kriye,  
To pa tande.  
Lapousier roz bes latet, zet lekor al kraze  
Lor feyaz, to pa trouve.  
Fangouren later, pe aroz ler  
Ar parfen sikre, to pa santi.  
Lor enn mel divan twa  
De perdri trakase pe pare  
Pou a nvole, to pa kone.  
Lavi pe leve, somey pe kase,  
Chiniraja ki to pe panse?  
  
To bann frer kouma twa pe bese, pe leve  
Kouma panten  
Pa tande, pa trouve, pa santi, pa kone,  
Zot t ou parey.  
Loto la arete, kolom la diboute  
Bonzour misie.  
To lame pe leve, pe bese, pe leve  
Kouma masinn.  
Soley out demi -tied pe lite ar enn niaz.  
Ayo bondie!  
Dive kann antere partou kot li gagne.  
Sa mo desten!  
Sirdar la lor enn ros diboute pe donn lord.  
Sa so desten!  
Manejer lor balkon so lame dan so pos,  
Li satisfe.  
Lavi pe leve, somey pe kase.  
Chiniraja ki to pe panse?  
  
Divan finn balye niaz,  
Soley out gonfle so  
Lestoma, avoy so  
Lalimier lor ledo  
Tabisman.  
To bann frer lev latet  
Get lesiel fer sourir.  
Bann fler kann divan twa  
Pe danse ar kouler  
Lalimier.  
Bann fey sek pe sante  
Ar kadans to mouvman.  
Enn jalsa pe monte  
Ar siro linite  
Dinite.  
Zot tou pe tourn ver twa;  
Lamizik akorde;  
Enn sel not pe manke  
Pou ki twa ek leres  
Vinn enn sel  
26 
 Lavi pe leve, somey pe  kase.  
Chiniraja ki to pe panse?  
(1979)  
 
ENN GOUT  DILO  
Kolie perl, bag diaman  
zoli-zoli kan zot diskre,  
pa fer fennsifer otour madigra.  
Fondeten, makiyaz  
sexi-sexi kan dozaz bon,  
pa kataplas mars lor trotwar.  
 
Me enn gout dilo  
dilo kler anekilib  
lor bout p went enn fey ver  
ki briye ar lalimier  
anpandan ant lesiel ek later  
sa ki vre mo baba, vre -vre mem mo koko.  
Vre refle leternite.  
Laverite!  
 
SOURIR TIBABA  
kan Ziliet souy pese lor lalev Romeo  
kan Adam ek Steve ferfout ar palab  
kan Zinnya ek Roz nepli per  
ni soley leve, ni soley kouse  
kan zanfan nepli gos  
al lekol, al legliz  
kan tifi grandi dan lamour natirel  
sa ki zoli, gate, sa ki zoli  
 
me nanye pa bat  
sourir tibaba  
kan li tann lavwa  
kan santi parfen  
dile so mama  
plonz lor so tete  
 
PIKPIK  
Avion sipersonik!  
Soumaren atomik!  
Satelit artifisiel!  
Lizie, zorey dan lesiel,  
explorater  liniver,  
kominikasion siber.  
Enpresionan elektronik!  
Enpresionan enpresionik!  
 
Me eski to finn trouv  
laba dan karo mayok  
krent e anekilib  
enn pikpik splandid  
27 
 gayar lor enn bren fler zo nn 
bek-bek lavi oralanti?  
 
DAN KARO BRILE  
To kwar dan karo brile tou fi nn tengn. Pa kwar sa monwar. Non, non, non matlo. Get bien e to pou trouv 
veritab sekre. Sekre nou tou tro kaylous pou trouve.  
 
Dan karo brile, lor miray ros ki separ rigol, ouver to li zie, get bien. To pa trouve? La. Enn ti leker ver ar enn ti 
pwen zonn d an enn milimet later kale ant de ros nwarsi par karbonn enpir.  
 
To'nn trouv sa mirak la. Mirak lavi.  
 
Dime kan to revini ... si elikopter larme pa finn farous bann zwazo ... kan to revi ni dime, to pou trouv dan 
sak milimet later kale ant ros brile tiz anfl er. 
Wi, matlo. Bien frazil. Me ekout li.  
 
Li pe dir twa, li pe dir nou pa dekouraze.  
 
LAPRIYER 1  
Ant jab ki mo kone ek jab mo pa kone  
Ki mo pou swazire? Alim mo far Senier.  
Ar jab ki mo  kone kapav triyang difil,  
Tik parsi, trik parla, rey agos, pas adrwat;  
Me ar jab pa'nkor zwenn, tansion defons larat!  
Regleman sanz mouyaz, pil vinn fas, fas vinn pil,  
Lao anbras anba, divan pran plas deryer,  
Tou dimoun ler marse kil -kile, kil -kile. 
 
Enn lavwa dan lesiel - pa kwar mo envante,  
Peyna nanye ki drol, toulezour l i fer sa - 
Koz for dan mo zorey, mo tenpan kabose:  
"Eta move tekwa, aret fer to fatra!  
Bez gran -gran kout balye, balye salte zordi;  
Pa koz salte dime, dime nou okip li."  
 
LAPRIYER 2  
To pa koz kouma mwa, to pa pans kouma mwa,  
To pa viv kouma mwa, fer lamour kouma mwa,  
To fam pa met sari. Met dan kwen! Met dan kwen!  
 
To lapo lot kouler, to lizie boutonier,  
To lalev tro epe, to seve tro boukle,  
To fam pa met sari. Met dan kwen! Met dan kwen ! 
 
To kontan to pei, to mepriz ti lespri,  
To priye Liberte, vomi lor simagre,  
To fam pa met sari. Met dan kwen! Met dan kwen!  
 
Twa to pa dan mo bann, to sirman ar bannla,  
Twa to bann perdi bann, koz to bann, vey to bann  
To fam pa met sari. Met dan kwen! Me t dan kwen!  
 
Senier kwar mwa, samem finn vinn verse sakre,  
28 
 Kantik  patriyotik, im nasion larkansiel.  
Mo fam pa met sari. Ki pou fer? Ki pou fer?  
 
Mo fam dan karo kann, dan lizinn, dan biro,  
Dan sato, dan loto, lor bato, lor lili  
Pa'le met so sari. Ki pou fe r? Ki pou fer?  
 
Ki ou pe dir Senier? Ou dir mwa met dan kwen?  
"Non pov enbesil! Met meter -dan-kwen dan kwen.  
Kan meter -dan-kwen ser kwen, met li dan enn kwen."  
 
LAPRIYER 3  
Senier lao dan lesiel  
Ere kouma mwa isi  
Mersi pou bel tamasa  
Gramaten ziska tanto  
Tanto ziska gramaten  
Pa dir mwa ou pa ere  
Si mo ere ou ere  
Pa Mark Twain ki ti dir mwa  
Ou ti gor lor mo pei  
Pou ou ranz ou paradi?  
Savedir kot ou osi  
Ena bel -bel tamasa  
 
Momem Gran Sef mo landrwa  
Mo'apel Abs Lemanifik  
- Mo prefer bondie later  
apre ou momem p li gran - 
Samem bann soupervayzer  
Travay sibaltern ar mwa  
Mo donn lord zot ekoute  
Zot pa gagn drwa poz kestion  
Pa gagn drwa fer sizestion  
Pa gagn drwa donn lopinion  
Pa gagn drwa gagn drwa dir non  
Ti'ena enn soupervayzer  
Rod fer Lisifer ar mwa  
Mo finn tay -tay so palto  
Li kwar li endispansab  
Li'nn bliye ki simitier  
Ranpli ar dimoun koumsa  
Aster mo foul satisfe  
Mo donn momem enstri xion 
Pou soupervaiz tou travay  
Kot mwa tou dimoun ere  
Tou pe mars kare -kare  
 
Mo soupervayzer sosial  
Mo'nn touf li ar enn moulton  
Mo soupervayzer later  
Mo'nn avoy li plant sousou  
Mo soupervayz er lezer  
29 
 Li dan lebra so zezer  
Soupervayzer lendistri  
Pe netway so lekiri  
 
Ar mwa peyna badinaz  
Lor koupe -transe mo red  
Soupervayzer ki'nn reste  
Zot tou lwayal ek onet  
 
Mo soupervayzer komers  
Pe rod petrol dan Lil Plat  
Mo soupervayzer kiltir  
- Sa enn verit ab lakrem - 
Li finn redekor nou lil  
Ar larkansiel tou kouler  
Tou form ek tou dimansion  
Dir ou lot zour enn avion  
Rat Plezans al may dan enn.  
 
Si ou'le enn ti koudme  
Vinn bat enn kare kot nou  
Ou va  gagn enpe lide  
Pou redekor ou rwayom  
 
Senier mo'enpe fatige  
Momem pe bizen fer tou  
Mo pe mank soupervayzer  
Ena detrwa pos vakan  
Si ou konn bann lardwaz prop  
Avoy zot dan mo kavern  
 
Kondision bon  
Be selman zot bizen konn bous labous  
Les mwa soupervaiz  
Tou soupervayzer  
 
Senier … lizie ferm tousel  
Somnifer la fer lef e 
Bonswarotankevouzet  
Absmem  
 
BOFOR  
lemonn plastisinn san definision  
obze sek get fix form fran san rebor  
son blan san silans … zans vid san bofor  
mastik -pil-anplas … gete -san-vizion  
 
disan lor ta blo Guernica mama  
 
ala zoure grens dan tou bann zwen  
tapaz k i klake … loder san parfen  
bal ki pe mitray lekran douniya  
 
30 
 tansion to bofor kabose dalon  
ler to kogn -kolkamani lor miray kaylous  
 
ledan lor maske pianter dan labous  
 
Poor Tom's a -cold! Edgar bwar  pwazon.  
Enn sans Picasso, Shakespeare, Stravinsky  
Pe tras b ann zimaz dan materyo kri.  
 
GATO LA PA BON?  
- Papa, gato la pa bon.  
- Ki to dir? Gato la pa bon.  
No way mo garson.  
Gato la bizen bon.  
 
- Papa, mo dir twa gato la pa bon;  
Pa kone kifer, gato la pa bon.  
- Mo garson aret fer to lenteresan.  
Fer to omwerk, lerl a to pou trouv  
Gato la bien bon.  
Mwa ki finn kwi li  
Li bizen bon.  
 
- Papa, li kol -kol lor mo pale  
Koumadir mastik.  
- Get sa mo piti!  
Pa fer mwa sap lor kal.  
Mwa, gran exper lor fer gato,  
Mwa ki ko ne ki bizen mete  
Pou fer gato bon,  
Mwa ki finn etidie tou ba nn reset  
Lafrik, Lamerik, Lostrali, Lazi, Lerop;  
Mwa ki finn envant reset espesial;  
Mwa ki finn … mwa … mwa …mwa …  
To anvi mo bat twa?  
To anvi, to pa anvi,  
Gato la bizen bon.  
 
- Be papa kifer li a mer?  
- Amer? To labous ki pa bon!  
Mo finn met disik,  
Kantite  ki bizen;  
Mo finn kont bann lagren disik enn par enn;  
Mo finn azout meyer dimiel,  
Pa kwar dimiel sort Rodrig;  
Dimiel espesial  
Prepare espesialman  
Par mari enn minis.  
Ti dimoun sa!  
Mo finn fer vin n lafarinn espesial  
Ki zis lafami rwayal manze.  
To kwar mo'n n servi dilo CWA?  
Non!  
31 
 Mo finn fer vinn dilo mineral  
Depi Lafrans.  
Lavani depi Lasinn,  
Zamann depi Lenn.  
Mo gato iniversalis,  
Linite planeter!  
Istorik! ... Mo plennman satisfe!  
Aster to dir mwa li  amer?  
Vilen manter!  
 
- Be papa, mem toutou pa'le manze.  
- Bann nimakarram! Movezfwa!  
Pa fer gerila ar mwa.  
Move batar, mo regret to nesans!  
To tir lay,  
To rod lipou poul.  
To pou manze, to pa pou manze?  
Tansion twa!  
Mo pa pou toler to kapris.  
Manze mo dir twa …  
Sinon! ………………  
 
Hen, gete!  
Mo montre twa.  
Gato la bon m o dir twa.  
To pa pou manze,  
Gete mwa mo manz li……….  
 
- Mama, mama vinn gete ki papa gagne.  
Li pe kime lor sali.  
Gato finn tas dan so lagorz.  
 
SI 
Si 'si' ti enn baget mazik  
Fer 'ti'a bon' vinn 'ala lila' 
'Kapavet' vinn enn 'samemsa'  
Si 'si' ti enn baget mazi k 
 
Si 'si' ti enn me xinn komik  
Anpes 'zame' touy 'kapavet'  
Anpes 'ayo' aval 'dwatet'  
Si 'si' ti enn me xinn komik  
 
Si 'si' lakle menot lespri  
Ouver lizie lor liniver  
Konpoz kouler nouvo akter  
Si 'si' lakle menot lespri  
 
Bondie limem finn desinn 'si'  
Ar enn penso mazik -komik  
Enn bon tonik pou pa panik  
Bondie limem finn desinn 'si'  
 
32 
 KWAR MWA  
Ler mo kwar seki mo kwar  
Zot bizen kwar seki mo kwar.  
Seki pa kwar seki mo kwar  
Zot dan lerer. Kwar mwa! Kwar m wa! 
 
Ler mo nepli kwar seki mo ti kwar  
Zot tou bizen fer zot  meakoulpa.  
Tou seki pa kwar seki mwa mo kwar  
Zot dan gran lerer. Kwar mwa! Kwar mwa!  
 
Aster ler mo koumans kwar  
Mo pa ti bizen pa kwar  
Lezot pe rod fer mwa kwar  
Ki mo bizen aret kwar  
Dan seki mo koumans kwar.  
 
Aret kwar? To kapav kwar!  
 
SWITCH OFF  
Lor kri nier enn gran vag lor brizan  
Bann lera tou kouler sof soley  
Dan douser lekim tied tropikal.  
Zot bondie lor enn niaz form seval  
Pe sirvey zot zwisans dan somey  
Lor krinier enn gran vag lor brizan.  
 
Lor lapo bann lera tou kouler  
Bann lipou larkansiel gagn li  bonn  
Lor krinier enn gran vag lor brizan.  
Zoli rev arzante petiye,  
Sot-sote, tourn -tourne, vir -vire,  
Kim-kime. Bann lipou larkansiel  
Tini for, chombo pwal lor kadav  
Bann lera tou kouler lor briza n. 
 
Kifer? … Kifer mo pe dir sa?  
Mo anvi? Mo bizen? Mo kapav ? 
Kifer mo pa konn bous mo labous?  
Les zot manz panplemous gous par gous,  
Mont dadak, sous zwisans dan labav.  
 
Nek les zot gagn li bonn do monwar;  
Gagn li bonn dan lanvlop, dan marday,  
Dan sapen a nplastik, dan ba xis, 
Dan western briyani, dan debit,  
Dan kre dit, dan kourtaz -triyangaz.  
 
Vinn ar mwa. Anba pie flanbwayan  
Less petal dife -lor rafresi  
Nou lespri. Admir bann kardinal  
Ki viv an -armoni ar lavi.  
33 
  
SAN TIT  
Get bann atlet! Laflam dan leker,  
Dife dan mole  
Bril lapis sandre.  
Temwen sanz lame,  
Vites swiv vit es, letan retresi,  
Lespas retresi,  
Limit landirans mat ar kronomet.  
Temwen sanz lame. Enn bale 100 mil aler.  
 
Me mwa pov fouka, galoupe, galoupe,  
Desir koltar gransime, sey nouvo lapis;  
Rode -seye gagn gou pa ase.  
Mo bril mo labouzi toulede kote;  
De dife pe  koste, mo lame pe brile,  
Poto -finis kil -kile fer ziedou ar mwa. Ah Bondie!  
 
Get sa bann misie joutifri dan zot loto nef!  
- Your fart Mr Minister is odoriferous - 
Get bann nouvo Wabennza, Mersedes wala!  
- Your fart Sir Prime Minister is nec plus ultra - 
Pret mwa foto ou madam pou geri malad;  
Potsam ou bann ti zanfan pou mo fer salad.  
 
Zot tou finn met mem kravat, mem kouler, mem longer!  
Ayo mo finn fer erer. Pa kravat, zot lalang sa.  
 
Me mwa pov bac hara, mo lame finn klose  
Ar dife labouzi me mo pa regrete.  
Mo finn trouv mo boner dan enn gout laroze  
Lor petal enn roz rouz dan klarte gramaten  
Dan enn kwen nou zarden ki mwa ek mo madam  
Ansam nou okipe. Ah Bondie mil mersi!  
 
OUMEM PAPA, OUMEM MAMA  
Enn no uvo vie sante nou pe tande;  
Piten vierz tou kouler pe sant a nker.  
Lor sawal makiye enn vie sega  
Kalipa ek agwa pe fer extra.  
 
Oumem papa, oumem mama  
Apre Bondie oumem pli gran.  
2 
Arme ar sekater, sab ek sizay  
Bann nouvo sakristen relizion nef  
Pe koupe, pe transe, met sime kler  
Pou bondie Waste Island ek so madam.  
 
Oumem papa, oumem mama  
Apre Bondie oumem pli gran.  
 
 
34 
 3 
Bann adzwen -propriyeter Waste Island  
Pe tal kataplas pouvwar dan tou kwen,  
Dan tou zwen; bous tou trou, laport -lafnet;  
Fer dime vinn yer, zer o manz zero.  
 
Oumem papa, oumem mama  
Apre Bondie oumem  pli gran.  
4 
Nouvo vie sega kouma'nn disreye  
Rabas -rabase enn filwar zaze:  
Nou pa'le Her Majesty, Privy Council, Senior Cambridge!  
Viv nou bondie ek so madam!  
Alelouya! Soubann Allah! Shanti, Shanti!  
 
Oumem papa, oumem mama  
Apre Bondie oumem pli gran.  
 
VIRKITOURN -TOURNKIVIR  
Kan to bann ti lao, gramaten ek tanto  
Mo zalou ti fermal e dan gran lazourne,  
Pa koze, zalou ti touf mo nam e aswar  
Dan rev mo ti lao. Bel -bel maja karro!  
 
Virkitourn -tournkivir!  
To kraz mo kor, mo kraz to kor.  
To monte mo desann,  
To des ann mo monte.  
Virkitourn -tournkivir!  
 
2 
Aster ki mo lao (gramaten ek tanto  
E dan gran lazourne bel -bel maja karro)  
To vinn rod lipou poul, to zalou mo zwisans,  
Mo pwisans? Pa prese to pou gout mo vanzan s. 
 
Virkitourn -tournkivir!  
To kraz mo kor, mo kraz to kor. 
To monte mo desann,  
To desann mo monte.  
Virkitourn -tournkivir!  
3 
Kan to bann ti lao, zot ti fer zot fezer;  
Zot ti kwar zot tousel (bann gopia, bachara!)  
Ki kone kimanier tik agos, pas adrwat;  
Fer l ougarou vinn sefdorkes dan bal bobes.  
 
Virkitourn -tour nkivir!  
To kraz mo kor, mo kraz to kor.  
To monte mo desann,  
To desann mo monte.  
Virkitourn -tournkivir!  
 
35 
 EFASE -REFER  
Kalkilater pre kot leker, enn kompyouter  
Dan lestoma, telefonn sanfil dan lavwa,  
Moter  tirbo dan labraget, Oustad Faz 2  
Pe reklam for libera sion san kondision  
Lame mazik ek envizib Sover Later.  
 
Prodiktivite pe lok -loke?  
Inisiativ karot -karote?  
Kreativite pe bwat -bwate?  
Inovasion kabos -kabose?  
Larg menot lame envizib.  
Li dres papie, met sim e kler:  
Deblok bloke;  
Demay maye;  
Detas tase;  
Dekal ka le. 
 
Lemonn li la pou nou zwisans:  
Sakenn so bout, sakenn so trou.  
Si sakenn get so prop sakenn  
Total nisa dan liniver  
Pou ploy nou tou, bous tou bann trou.  
Bizen fer konfians lame envizib!  
 
Me mo bon k amwad,  
Kliyan Brown Sequard,  
Dir li pa dakor.  
- Nou fi nn tas dan trou,  
dan trou envizib.  
Zero manz zero.  
- Be ki bizen fer?  
- Nou finn rat sime.  
Efase, refer.  
 
TRWA LAVWA  
Si twa ek mwa nou espesial  
Anou petri nou de lavi,  
Nou de desten, nou de lespri  
Ansam  
Anou melanz nou diferans  
Fer enn boul frison, de dan enn 
Viv leternite ansam  
Asterlamem.  
 
Si twa ek mwa nou espesial  
Nou soud ansam nou de trezor  
Met nou fizon ek tou nou lor  
Dan mem kofor;  
Azout debit, retir kredit  
Swagn kapital, vey lentere,  
Grandi pita y, krwaz paysa.  
Roupi fer piti!  
36 
  
Si twa ek mwa nou esp esial  
Anou melanz nou de lavi  
San perdi nou diferans  
Anou  
Zwir bann frison tank letan bon  
Ramas fizon, tansion ta xion 
Fer zoli zanfan gayar  
Gayar, debrouyar  
Endepandan  
Si twa ek mwa nou espesial  
 
KATAST ROF SIRPAT  
Nenport ki menazer  
Ki bizen al bazar  
Pou no uri so fami  
Konn  
Diferans ant poule  
Fre ek poule konzele  
Ousa poule sirpat.  
 
Kifer gran -gran koko  
Ki roul gran -gran loto  
Ki posed gro -gro liv  
Pa fouti distenge  
Ant 
Katastrof natirel  
Ek katastrof sirpat?  
 
ATANN ROLLS -ROYCE MEM!  
Mo ti kouzen enn fenomenn,  
Pa kwar li enn fenomenn rar.  
Li kouma twa, li kouma mwa;  
Enpe pli fou, enpe mwen fou  
Me pa pli fou ki tou dimoun.  
Moris Maynor dan so lakour  
Me li prefer enn lot parkour:  
Rezet so prop kachakcharli,  
Atann  Rolls -Royce mirak vini.  
 
How do you do? How do you do ? 
Disik Moris li bien -bien dou.  
2 
Mo ti kouzen swaf gagn laysenns,  
Paspor zwisans dan Rolls -Royce land,  
Li kras lor so Moris Maynor,  
Chombo -chombo li pe atann;  
So rev li sir pa koz manti.  
Sime zegwi nap eyna sarm  
Akoz samem li prefer net  
Sime zepeng ki kas kontour.  
Me si sak fwa li tas dan sek  
Li foupamal parski li sir  
37 
 Zame so rev pou koz manti.  
Moris Maynor dan so lakour  
Tro ordiner zot finn dir li;  
Sime zegwi napeyna sarm;  
Zeswi -zela sa ki zoli.  
 
How do  you do? How do you do?  
Disik Moris li bien -bien dou.  
3 
Aster li kabose marse  
Me trase li pa konn trase.  
So sourir tris parfwa kasiet  
Enn bren doutans, enn tras regre.  
Kikfwa so rev ti koz manti?  
Kikfwa Rolls -Royce finn tom anpann  
Lesans? Kikfwa zeswi -zela 
Finn kas so bek? Kikfwa polank  
Finn sek?  
Rolls -Royce pa finn vini …  
So lardwaz prop, so kaye nef,  
Pou toultan.  
 
Me mo neve? Sa pa koze!  
Li dir koumsa pa pou atann  
Mirak Rolls -Royce. Zordi servi  
Moris Maynor pou larg lame  
E si dime bizen Rolls -Royce  
Va ser vi li. Pa kont lor li  
Priye Rolls -Royce. Peyna sime!  
 
How do you do? How do you do?  
Disik Moris li mari dou.  
 
Eski se mwa ki pe reve?  
Mo neve sa, gayar -gayar,  
Pe trase dan Moris Maynor?  
 
Re mo pa pe dormi dibout?  
 
BALAD SOZ  
Soz get soley, ferm so lizie,  
Kasiet lapli anba enn pie.  
Kan li gagn fre, tranble -tranble 
Li rod saler pre kot dife.  
 
Kan ler manze li rod manze;  
Kan li gagn swaf li rod dile.  
Tete -tete ziska pous li;  
Parfwa rote, parfwa vomi.  
 
So papa Soz, so mama Soz;  
Li sorti Soz, li pe al Soz.  
38 
 Enn zo ur li pou zwenn so ti soz;  
Lerla, lerla … enn mari soz . 
2 
Boukou soley finn al kouse;  
Soz santi enn giji -giji 
Dan so bavant fer mesanste;  
Frot-frot so vant ar pie banann,  
Li kas enn yenn, li kas de yenn.  
 
Aswar li get zetwal briye;  
Montre ledwa, li gagn po ro; 
Lizour li get mous anvole;  
Li bouz -bouze, li gagn pike;  
Li roul -roule, li kriy -kriye.  
 
So papa Soz, so mama Soz;  
Li sorti Soz, li pe al Soz.  
Enn zour li pou zwenn so ti soz;  
Lerla, lerla … enn mari soz.  
 
3 
Kan ler vini pou al pipe,  
Peyna tike, otomatik  
Soz met tisert kouler so soz.  
Kan larme soz fann lapi pi 
Peyna tike, otomatik  
Ti Soz kontan li gagn so bout.  
Kan ler vini pou al vote,  
Peyna tike, otomatik  
Soz met lakrwa kot senbol soz.  
Kan ler vini pou manz kaka,  
Peyna tike, otomatik  
Soz manz li vit avan  li fre.  
 
So papa Soz, so mama Soz;  
Li sorti Soz, li p e al Soz.  
Enn zour li pou zwenn so ti soz;  
Lerla, lerla … enn mari soz.  
4 
Soley leve, vit al dormi;  
Lalinn ale, vit revini;  
Zetwal perse, real dormi.  
Soz re li soz. … Zistwar fini!  
 
So papa Soz, so mama  Soz; 
Li sorti Soz, li pe al Soz.  
Enn zour li pou zwen n so ti soz;  
Lerla, lerla … enn mari soz.  
 
SALAD FEY SONZ  
Pa bizen trouv drol, ayo do matlo!  
Momem senbol kiltir repibliken.  
Kouma'nn parapli mo anpes lapli  
39 
 Mouy latet minis ek gran dirizan.  
Tansion las ervel mouy kouma disel!  
 
Momem mazisien Morisien!  
Mo l eker ver, mo sapo ver;  
Enn lipie blan, lot lipie rouz,  
Parfwa li mov.  
Mem mo soulie toultan mouye,  
Mo leker kler, salye soley  
Dan lesiel ble.  
Mera naam fey sonz he!  
2 
Pa bizen manga, ayo mo bayo!  
Kouma' nn boukliye mo anpes pese  
Pers nam inosans, kraz zarde n Eden;  
Mo bizen anpes bann gran -gran prensip  
Anpes patriyot senser ek onet  
Gagn somey. Kouma dilo lor fey sonz!  
 
Tansion beta! Kachou lor baz.  
Kachou pou twa, kachou pou mwa,  
Kachou pou tou, poutou kac hou 
Ar tamaren, ar frisiter  
Aranz labous, fer lavi dou s. 
 
Atennsionn! Sivilizasion  
Fey Sonz pa konn konstipasion.  
 
LOZIK  
Enn komet ki sot sime  
Rezerve pou enn planet;  
Galaxi ki pe koste  
Pou ploy enn lot galaxi;  
Soley ki pe vinn pli gro,  
So dife plis menasa n, 
Eski zot pe swiv lozik  
Ousa rengn galimacha?  
2 
Tabi sman ki bril karo,  
Ti zero manz gro zero;  
Zako ki protez montagn,  
Bliye fouzer dan vale;  
Bazarye ki pe tini  
Balans kase lazistis,  
Eski zot pe swiv lozik  
Ousa rengn galimacha?  
3 
Lekip foutborl ki bayonn  
Refri dan twalet vestier;  
Vizioner ki a xioner  
Dan lizi nn manti -manti;  
Lider ki swiv loder kas  
Dan boursak enn boutikie,  
40 
 Eski zot pe swiv lozik  
Ousa rengn galimacha?  
4 
Lespas ki pe retresi  
Pou kasiet dan enn trou nwar;  
Kourtie ki fer kichiri  
Ar prensip demo krasi;  
Dokter, ners ek profeser  
Ki nek pans debit -kredit,  
Pa fouti pe swiv lozik.  
Zot plito galimacha.  
 
ENN SANS  
Eredite, reflex natirel  
Pe soul so bontan dan tavern reel;  
De dan enn zot aval kiltirel;  
Zot desir paz par paz dan Labib  
Pou souy lasos kari ma sala,  
Kras lezo lor Michelangelo.  
 
Enn sans tanzantan, parsi -parla,  
Enn fou kas lagign, envant enn fab;  
Desinn enn zanimo lor parwa  
So lakav; sant -sant enn ti refren  
Pou balans ton ek tan lekzistans;  
Tann lavwa dan lesiel tras sime.  
 
Enn ti labriz foli, en n rafal  
Limazinasion finn bar nou gorl.  
 
FENNSIFER  
Fennsifer, fennsifer!  
Tou dimoun vinn fennsifer.  
Ena gajak pou tou biver;  
Mari nisa pou joubaner.  
 
Dan kof enn lagitar dezakorde - 
Difil egi finn may ar difil bas,  
Arpez pe desir solfez, oktav pik  
Piking - Gran Kalipa Sir Madigra  
Ek so konfianser Ou stad Gous Foulous  
Finn deside - anfen, kikfwa, kapav - 
Finn deside dan zot gran Pannchayat  
Lavi enn gran fennsifer. Akoz sa  
Toulezour bizen organiz jalsa,  
Diwana, mastana, maja -karo;  
Fennsifer ki fer tapaz ar lar az; 
Laraz ki fer fennsifer ar tapaz;  
Tapaz k i fer laraz ar fennsifer;  
Fennsifer ki fer laraz ar tapaz.  
 
Fennsifer, fennsifer!  
Tou dimoun vinn fennsifer.  
41 
 Ena gajak pou tou biver;  
Mari nisa pou joubaner.  
 
"Fennsifer, beta, samem kreasion  
Ki finn alim lalimie r dan pei;  
Papie mouslinn tou kouler met lan bians;  
Jal-dolok -ravann ala donn kadans;  
Miouzikalcher tourn otour liniver,  
Gagn vertiz, donn vertiz, sakenn so bout,"  
Sir Madigra dres so linet, krase,  
Dres so lagorz, mous so nene, radot  
Bann fraz ki so sekrete r ti ekrir.  
 
"Dan koumansman ti ena enn sel mo 
E sa mo la ti fennsifer," li dir  
Fier kouma enn maren ki'nn dekouver  
Lamerik lor map.  
 
Fennsifer, fennsifer!  
Tou dimoun vinn fennsifer.  
Ena gajak pou tou biver;  
Mari nisa pou joubaner.  
 
DESIZION ISTORIK  
Pou ak eyir enn nouvo milener  
Tou bann diniter dan renion plenier  
Finn zwenn pou pran desizion istorik:  
Ki pou bizen fer apart al piknik?  
Tou sou -komite, sou -sou-komite,  
Komite sou finn soule ar koze.  
Minits grenp lor minits pou reprodir,  
Anfen sey -seye, sey fer koumadir  
Finn reysi konpran bann zoli slogan  
Dan bilengism may -maye kontretan.  
 
Prezidan seans pe lir so diskour.  
Personn pa kone. Latmosfer bien lour.  
Detrwa diniter anmemtan pe koz - 
Me laplipar zot prefer kas enn poz - 
Zot problem piblik, zot problem pr ive. 
Misie Prezidan enn boug bienere:  
Li sou rd. E lorla li finn bliye net  
Pez take mikro. So desten bien gran.  
 
Mo vwazen agos pe fer gran zefor - 
Li pa konstipe, pa kwar li antor - 
Pou ki so regar gagn enn ti seke  
Dan lizie veloute kouler dife  
Sir Madigra . Mo vwazen ki adrwat  
Pa pe gagn letan okip so kravat  
Telman kolik pe pens so trip. Li fen  
Pov boug la. Gaz pe kabos so leren.  
Ler Sir Madigra dibout pou koze  
42 
 Dis anz galoupe pou al pez take;  
Dis lezot pou chek travay dis premie;  
Avan li koze zot tou tap l ame  
Telman for personn pa tann ki li dir  
Me aplodisman kouma'nn ta fri mir  
Grene lor latet enn pep admirab  
Ek so dirizan mari onorab.  
Mo vwazen adrwat bliye so douler,  
Mo vwazen divan bar vwazen deryer,  
Mo vwazen agos sey enn ti -forsing,  
Dibout lor enn sez , rod lizie so king  
Me malsans lor li, so ki ng lizie rouz  
Lizie lor enn fey - e res ankor douz - 
Pe sey resite vadire akter  
Rezolision pou nouvo milener.  
Enn-er-tan pli tar li ankor pe lir;  
Vwazen otour mwa, apart enn, finn tir.  
Mo vwazen agos, kouraz eroi k, 
Sousaz enfayib, lafwaolik,  
Pa finn depoz zarm pou may enn regar - 
Mem si enpe tar, li pa anretar.  
Kifer tanzantan depi pos andan  
Li tir enn lanvlop epe -souriyan?  
 
Bann dimoun pasian - ti'ena zis detrwa - 
Koumadir Sita divan so Rama  
Kontinie aval ler li expire;  
Sak mo ki li dir fer zot soupire  
Ar douser, ar plezir ek ar fatig.  
Sa pa enn lion sa, sa enn mari tig!  
 
Napa dimann mwa ki mo fer laba.  
Mo zis enn espion dan sa grimas la.  
Ki mo finn konpran? Mo kwar mo finn fel.  
Lavi enn gran, enn gran, enn karous el. 
Efase -refer! Lavi ... fennsifer.  
Samem! Fennsifer ... lavi ... fennsifer.  
Wey do ta! Lavi enn gran fennsifer.  
 
PA FASIL MO FRER  
Lafoul par milie trenn kot mo lipie  
Dan zot dezespwar pe rod enn sover  
E mwa pov vantar mo kwar momem sa.  
Zordi mo kone mo t i rat sime.  
 
mo pa regrete  
mo'nn aprann ar z ot 
kouma pou koze  
ki'ete lamitie  
 
Si kikenn dir mwa mo ti'enn pov gopia,  
Enn pov batiara,  
Momem mo premie pou vinn rekonet  
43 
 Mo peyna ensten enn politisien.  
Mo sir mo tro bet pou fer politik.  
Ki mo ti rod fer?  
Fer imaziner vinn realite?  
Pa fasil mo frer!  
 
Enn zafer mo sir.  
Si pa ti rode pa ti pou kone.  
Ki ti pe rode?  
Popilarite? Fortinn? Renome?  
Enn paz dan istwar?  
 
NON!  
mo zis ti pe rod  
tras mo prop sime  
dan karo pikan  
ki pous de kote  
Larivier Tanie.  
 
SANS ZIS ENN REV!  
Dan weytingroum konsiltasion dokter  
Enn pil dimoun, kalite lor kouler,  
Dimansion lor oter - enn pep malad:  
Malad latet, malad lekor,  
Lafiev andan, lafiev deor - 
Kouma bon zanfan pe atann zot ler.  
 
Ena malad pa tro grav,  
Mexinn zordi kapav geri.  
Ena mal ad enpe pli grav,  
Bien bizen get kateri.  
Ena malad, samem pli grav,  
Li pa touy dimoun malad  
Me li minn boyo dimoun pa malad:  
Malad Ti Lespri, Malad Gro Poumon,  
Malad Leker Sal.  
 
Dan weytingroum konsiltasion dokter  
Bann dimoun malad pe atann zot ler,  
Tranki l dan zot douler, apart bien sir  
Bann MTL, M GP, MLS.  
Sa bann la! Lisifer per zot.  
Zot kapav fer Satan kit lanfer sove,  
Regret so erer rod lager ar Bondie.  
Koze ki long! Lanbians fennsifer  
Kraz dimoun malad, fors zot al legliz;  
Lafime gamat, desibel jannjat  
Petri galimacha, belo mafat,  
Plak limanite lor enn tawa so.  
 
Tapaz telma for ki Dokter bizen  
Kit pasian sorti pou vinn rann enn kont  
Ki pe deroule dan so douniya.  
44 
 Tranblemandeter? Trwaziem Ger Mondial?  
Enn briye gate koup respirasion.  
Dokter sap lor kal. "Ki pe arive?  
Kot zot kwar zot ete? Dan fenn sifer?"  
MTL, MGP, MLS fixe li fran -fran,  
Dokter bes lizie al get so pasian.  
 
Sa ti arive dan mo rev yerswar.  
Erezman zis enn rev! Pa vre, monwar?  
 
PROGRAM CPE  
Bann valer moral pe fonn,  
Bann reken pe fer laronn,  
Onette pe fer koustik,  
E etik finn vinn lasti k. 
 
Degaze, degaze!  
Vit-vit azout sa  
Dan program CPE.  
 
Sofer laysenns dan lanvlop,  
Kamion fitnes dan lanvlop,  
Pieton mari lor lari  
Fer masak ar kourtwazi.  
 
Degaze, degaze!  
Vit-vit azout sa  
Dan program CPE.  
 
Gous Foulous finn pran pouvwar,  
Madigra fer so va ntar,  
Zes finn pran plas konesans,  
Zaza ranplas konpetans.  
 
Degaze, degaze!  
Vit-vit azout sa  
Dan program CPE.  
 
Lavi ranpli ar konfli,  
Lalwa biznes fer piti,  
Nou latet pe vinn kokom,  
Enn sans ena boutey rom.  
 
Dega ze, degaze!  
Vit-vit azout sa  
Dan program CPE . 
 
Bann paran nepli konpran  
Ki pe ariv zot zanfan;  
Bann zanfan nepli konpran  
Ki pe ariv zot paran.  
 
Degaze, degaze!  
45 
 Vit-vit azout sa  
Dan program CPE.  
 
Bann zanfan pa gagn letan  
Get servolan mont lao;  
Lapat ourit CPE 
Finn trangle zot destine.  
 
Degaze, degaz e! 
Vit-vit azout sa  
Dan program CPE.  
 
MOMEM SA!  
Parfwa enn kado kapav vinn pwazon.  
Nek donn enn zanfan tro boukou kado  
E lerla gete kouma li fane;  
Donn ou depite tro boukou pouvwar,  
Li pou kas lalinn, fann lor ou  latet;  
Nek donn ou metres lor ek lamone,  
Vit-vit li pran ou pou larzan kontan.  
Tro boukou pa bon. Pa ase pa bon.  
Bizen rod sime ki pas damilie.  
 
Mo konn enn ti -lom, pa ti tro kouyon,  
San fer gran zefor toultan gagn li bonn;  
Latet pa kokom, talan plen dan pos,  
San difikilte li tras so sime  
Pou rant dan bon por. Lasans protez li?  
Tro boukou lasans kapav vinn malsans.  
Kouma mous -dimiel, li al rod nektar  
Dan fler sezon kouma fler kont -sezon;  
Parey kouma papyon li poz isi,  
Li poz laba; sey sesi, sey sela;  
Gaspi y lenerzi san rod rezilta.  
Eski li ti kwar t oultan li pou zenn?  
Enn soley tanto enn kou li pran kont  
Dan tigit letan res boukou pou fer.  
Depi sa zour la li'nn koumans met lord  
Dan letan -aktivite. Zis atan!  
Komie dan so plas ti pou'al anpandan?  
Lasans prote z li. Li rekonet sa.  
 
Mo konn ti -lom la pli bien ki momem  
Parski momem sa. Ti kapav fini  
San mem gagn letan remersie lavi.  
 
KARRI -BARRI  
Karri -barri, doudpiti,  
Kitiri, moulouktani,  
Ena plennti dal -douri,  
Kifer to finn mor Tambi?  
 
Ler piti la al lekol  
46 
 So mis  dir li dan lekol  
Bizen koz Angle -Franse  
Sinon li pou gagn bate.  
Ler li retourn so lakaz  
Papa -mama gagn laraz:  
Piti la enn gro zero  
Dan koz langaz Eskimo.  
 
Karri -barri, doudpiti,  
Kitiri, moulouktani,  
Ena plennti dal -douri,  
Kifer to finn mor Tambi?  
 
Ler li koumans fer kamwad,  
Sef tribi kwar li malad,  
Apel li, bros so latet,  
Menas pou servi enn fwet  
Si li pa sanz so manier,  
Frekant zans ki enferyer,  
Ki sorti dan trou lanfer.  
Pa fer erer gat nasion!  
 
Karri -barri, doudpiti,  
Kitiri, moulouktani,  
Ena plennti dal -douri,  
Kifer to finn mor Tambi?  
 
Kan so leko r rod frison,  
Ayaya maledixion!  
Chi malang! Pa fer malang!  
Tansion twa, mo tir mo sang!  
Ler leker pe rod lamour,  
Lemosion koumans pez lour,  
Tou bann dimoun onorab  
Vit-vit koumans fit zot sab.  
 
Karri -barri, doudpi ti, 
Kitiri, moulouktani,  
Ena plennti dal -douri, 
Kifer to finn mor Tambi?  
 
Kan finn ler pou gagn travay  
Gran -gran bay rod enn pitay;  
Kan finn ler pou promosion,  
Zot tir lay lor so nasion.  
Kan Tambi realize  
Ki rev finn vinn danzere,  
Ki fay pat rim ar jat -pat, 
Lerla li desid pou kat.  
 
Karri -barri, doud piti, 
Kitiri, moulouktani,  
47 
 Ena plennti dal -douri,  
Kifer to finn mor Tambi?  
 
ATAS OU SENTIR  
Atas ou sentir, redres ou dosie,  
Relev ou tablet divan e rilax.  
Ferm lizie, vinn ar mwa dan mo lespas,  
Lespas enn segonn.  
Pa bizen paspor, pa bizen bagaz  
Pou fer enn  vwayaz dan lespas segonn.  
Les bann souvenir, souvan dous -amer,  
Fer ou patine lor dilo trankil,  
Ousa sakouy ou dan fon tirbilans;  
Pa ferm bann vole, pa per kourander,  
Ni divan glase ki lev lapousier.  
Bliye rezonn man, lalwa koz -efe, 
Lozik mekanik! Les servo , monwar,  
Fer so prop konexion, so prop rezo.  
Ferm lizie, swiv mwa dan lespas segonn.  
Kan papie frwase par emosion tret  
Finn fini drese, lerla kapav lir  
Dan serenite kimanier lavi  
Yer kouma dime pe deroule.  
Lerla  kapav get progre dan fane,  
Fane dan progre;  get soley kouse  
Avan li leve; get fler tou kouler  
Dan brouyar minwi dan lespas segonn.  
Dan profon memwar, dan nwar preistwar  
Bann signal zekler alime -tengn, swiv  
Lozik tourn anron, zigzag -krwaz -krwaze  
Pou zot vi nn dir nou si nou konn konpran  
Ki tou ti kap av deroul otreman.  
Ni gid touristik, klik elektronik!  
Pa bizen tousala pou reysi rant  
Dan liniver misterye san frontier  
Pou trouv kler dan nwar e konpran kifer  
Lariver Tanie amenn plis freser  
Ki sipersonik -enterg alaktik.  
 
KOUMA SOMON  
Nou remont lapant, nou naz kont kouran  
E kouma somon nou retourn lakaz  
Pou nou rekoumans desinn serk lavi.  
Kot nou larivier zwenn so koumansman  
Tourman krwaz -krwaze, lev labou partou - 
Absans transparans anpes nou trouv kler.  
Bouyonnm an lavi, mil -milion lespes,  
Kase -ranze, touye -nouri, nouri - 
Touye, ranze -kase eternelman.  
Akoz samem kouma somon bizen  
Retourn dan basen pre kot vre lasours  
Pou nou kontanple pwisans enfini  
Kasiet dan gravie dan fon dilo kler.  
48 
 Dan labous Tanie tou tro trik -trike  
Pou gagn enn lizour. Akoz sa bizen  
Remont lapant, fransi kaskad ziska  
Ki nou tous nou bit dan leker Tanie.  
Lerla, mem si tro tar pou redesann  
Pa fer nanye si nou finn poz semans  
Nouvo dinite dan gravie gri -ble 
Dan vant basen kler Larivier Tanie.  
Nou  remont lapant, nou naz kont kour an 
E kouma somon nou retourn lakaz  
Pou nou rekoumans desinn serk lavi.  
 
DIS-POUR -SAN 
Lor mo ti -planet ki zis omilie  
Pli gran galaxi ki zis omilie  
Liniver sanfen, Bondie Kreater  
Finn donn enn manntrra tou so bann zanfan  
Ki li ti servi kouma bote rar  
Ler li ti bizen fabrik paradi:  
"Dis-pour -san, baba, samem plis meyer."  
Aster to konpran kifer nou, isi,  
Gramaten -tanto, tanto -gramaten  
Nou fer lapriyer pou ki dis -pour -san 
Viv dan lamanier. Sif dis li mazik.  
Dis-pour -san, dir ou, kone zot panse,  
Panse zot kone; s amem poursantaz  
Kontrol tou bann baz - zestaz, triyangaz,  
Trafikaz, maraz - letansa leres,  
For dan poursantaz, me feb dan kourtaz,  
For dan aryeraz e dan balotaz  
Me feb, mari feb dan konpran mesaz.  
 
Dis-pour -san ase pou disi k vinn dou,  
Pou roupi kare fer ro ulman marse;  
Dis-pour -san ase pou dosie bouze,  
E leren osi. Samem so nisa!  
Ar dis -pour -san, bhay, biznes dan mangann;  
Kiltirel fer fet; e demokrasi  
Fer kadadak lor ledo Nef Zero.  
Enn Zero gagne, Nef Zero perdi!  
Samem nou mo to: 
"Ti-zero, mama, nana gro zero ." 
 
- "Be twa gro zako, twa kot to ete?"  
Lavwa anonim dir ar lakoler.  
Mo sey gard mo kalm.  
- "Mwa mo kwar, mo sir, mo dan dis -pour -san."  
- "Be ki to zaze! Bous lagel, ale!"  
Lavwa anonim kikfwa pe koz vre.  
Kifer mo kriye kan n mo bann dan bien?  
Be les dis -pour-san fer maha -maja - 
Zotmem ki ero. Tou leres zero;  
Zero -zako -zozo, poto latant  
49 
 Dan fennsifer, lakrwa dan elexion,  
Lepep admirab dan karo vavang.  
Kot mo problem, mwa? Kifer mo pa fer  
Kouma tou lezot dan mo bitasion?  
Fer b ef dan disab, get zis mo lizie.  
Etahe!  
Bef dan disab?  
Bef sa!  
 
GARDIEN SIMITIER  
Gardien simitier li pa'nn move boug.  
Pov jab la! Ki li kapav fer?  
Dan so fami, depi ki later later,  
Depi ki dimoun dimoun  
Bann dimoun mor brit.  
Akoz samem li'nn desid  
Pou ki li  kapav vey bien  
Destine so prop jati  
Al vey nam dan simitier.  
 
Gardien simitier enn metie bien nob.  
Li kapav tousel me bann pansioner  
Dan so tabisman mari respe li.  
Kan li anretar - sa ariv souvan - 
Ou ki li absan - Lendi kordonie,  
Chawtarri, vinndou, enna lou, pous jab,  
Karrmadi, se ans video porno - 
Bann nam anbale fer zot bakanal  
- Kan sat pa la lera danse.  
Me kan li lor baz  
Kouma ti -toutou - 
Wi bourzwa!  
Non bourzwa! - 
Tou bann pansioner swiv lagam boug la.  
Dan Domenn Reday sakenn konn so plas:  
Ena ki mars e, tors dan enn lame,  
Enn b aton dan lot; e leres bizen  
Axepte banke dan rwayom lever.  
Peyna pou plengne ousa proteste.  
Sakenn so desten. Bizen axepte.  
 
Li pa ti fasil pou nou gran dimoun  
Vinn seki li finn devini.  
Ti bien difisil!  
Li ti konn trase,  
Pas siro  agos,  
Pas siro adrwat  
Ziska li finn vinn gardien simitier.  
Li finn reysi kit nef zero deryer  
Pou li gagn so plas dan kan enn zero.  
Aster li kone ki li bizen fer  
Pou ki so zanfan, disan so disan,  
Nam so dinasti, prezerv pozision  
50 
 Dan kan dis -pour -san. 
Lonta n li ti kwar sistem la pa b on - 
Ayo pov la! Enn mari erer - 
Aster li'nn konpran ler li'nn rant ladan,  
Sistem husband good.  
Dan rwayom lamor  
Gardien simitier  
IS KING.  
 
ENA FWA  
Ena fwa to briye kouma gout laroze,  
Ena fwa to boude, lanwit finn mal pase.  
Ena f wa san zefor nou partaz nou  sekre,  
Me parfwa, malgre tou, bann baraz bar sime.  
 
Ena fwa to kontan mo dir mo kontan twa,  
Ena fwa mem parol sonn bien drol, kifer sa?  
Ena fwa, twa ek mwa, nou kouma de fouka  
Me parfwa, arive, nou fane, kifer sa?  
 
Ena fwa san k oze nou kone ki nou'le,  
Ena fwa mil koze res bloke dan klise,  
Ena fwa, twa ek mwa, nou lekor frisone,  
Ena fwa, seye mem, nou leker refize.  
 
Mem si moud sanz -sanze kouma niaz dan lesiel,  
Mem si niaz parfwa touf bann kouler Samarel,  
Niaz frel -frel efemer, li  bizen sed so plas  
E lerla,  mo lamour, lesiel ble pran so plas  
 
Ena fwa nou lamour li respir lalimier,  
Ena fwa nou boner li rant dan frizider,  
Ena fwa lasaler nou laser fer fezer,  
Me parfwa divan fre mouy freser nou lanfer.  
 
Ena fwa twa ek mwa nou kouma de  zanfan,  
Ena fwa san pitie nou desir santiman,  
Ena fwa nou pa pans ni lespas, ni letan  
Me parfwa bann zegwi trikot larm ar pikan.  
 
Ena fwa nou lamour anpandan lor difil,  
Ena fwa nou santi al kasiet pli fasil,  
Ena fwa fristrasion anpile mil lor mil,  
Malgre sa mo kone viv san twa difi sil. 
 
Mem si moud sanz -sanze kouma niaz dan lesiel,  
Mem si niaz parfwa touf bann kouler Samarel,  
Niaz frel -frel efemer, li bizen sed so plas  
E lerla, mo lamour, lesiel ble pran so plas.  
 
 
51 
 SI 
Kan zot ti zenn zot toulede ti frekant mem lekol,  
Kan profeser pe explike, so lespri fer fofol,  
Vire-tourne, dan kwen lizie, li rev so lamwatie.  
- Kouraz nayba, li tro timid, li kal dan rev sekre.  
  
Si mo ti ena pouvwar, mo ti pou vinn oxizenn  
Ki fer ou leker bate, ki fer ou disan res zenn.  
Si mo ti ena pouvwar, mo ti po u pran plas divan  
Ki soufle dan ou seve, ki kares ou likou blan.  
Si mo ti ena pouvwar, si mo ti ena pouvwar.  
  
Senk -an pli tar, zot toulede ti frekant mem kolez,  
Olie swiv klas, ranpli latas, so lespri lor labrez;  
Li gagn vertiz,  li ferm lizie, li rev enn per lalev.  
- Kouraz nayba, li tro timid, li prefer viv dan rev.  
 
Si mo ti ena pouvwar, mo ti pou vinn oxizenn.  
 
Diz-an pli tar dan enn sware li retrouv so lamour,  
Olie trase, olie rape, so lespri fer letour;  
Li transpire, li gana se, li rev enn bay lekor.  
- Kouraz nayba, li tro timid, so rev bien -bien tro for.  
 
Si mo ti ena pouvwar, mo ti pou vinn oxizen.  
  
Ven-tan pli tar, enn swar liver, tousel, abandone,  
So latet sov, so leker fre, so lespri kabose.  
Li zwenn so rev tousel aswar,  li pran kouraz dan nwar.  
Kouma enn lam, pouvwar timid fer so rev vinn kosmar.  
  
Si mo ti ena pouvwar, mo ti pou vinn oxizenn.  
  
Sa lane la dan tribinal, tousel, abandone,  
Li pa reponn okenn kestion, so lespri finn maye.  
Li res anplas, li fixe drwat koumad ir li dan rev.  
Enn ti mirmi r bien silansie filtre ant so lalev.  
  
Si mo ti ena pouvwar, mo ti pou vinn oxizenn.  
 
KLEOPATRA  
Zot pe rakont zistwar partou, sipa onet, sipa fizet,  
Ki dan zarden bien -bien lontan to ti les enn serpan anbet  
Enn zom onet ki ti pro met mem dan gran fet pa pou fer tret.  
Zot dir koumsa to malonet, dan so lasiet to met labwet.  
Mo pa kwar zot; zistwar fizet finn rat target. Kas pa latet.  
 
Mo kontan twa Kleopatra, Kleopatra mo kontan twa.  
 
Zot pe rakont zistwar partou, mo pa kone sipa vre mem,  
Ki to lasam li enn arem kot tou bann zenn kas zot karem;  
To sem gro det lor zot latet, fer zot piktet dan touf raket.  
Zot dir koumsa ar to lakrem to fer seve grenn alatrenn.  
52 
 Mo pa kwar zot; touzour mem tem; akoz samem chombo lamem.  
  
Mo kontan twa Kle opatra, Kleopatra mo kon tan twa.  
  
Zot pe rakont zistwar partou, li difisil pou verifie,  
Ki akoz twa enn gran gerye enn zour finn perdi so lepe;  
To zet lor li to regar fwet, fer li vinn bet, perdi latet.  
Zot dir koumsa ki to lizie fer militer bliye lape.  
Mo pa kwar zot, zot abiti e zwe ar dife. Reste, reste.  
  
Mo kontan twa Kleopatra, Kleopatra mo kontan twa.  
  
Zot pe rakont zistwar partou, kot pou kone sipa rimer,  
Ki to leker finn fer karyer, ki to exper dan simitier,  
Dan to saret bann zom onet anflame koum a zalimet.  
Zot dir koums a ki avan ler to bann mari bwar somnifer.  
Mo pa kwar zot. To leker kler li neseser. Pa bizen per.  
  
Mo kontan twa Kleopatra, Kleopatra mo kontan twa  
 
SERI ZE TADOR  
Depi li leve ziska ler dormi,  
Ki li dan lizinn, ousa lakouzinn,  
Ki li dan karo, ousa dan bi ro, 
Ki li dan transpor, ousa dan lepor,  
Ki li lor later, ousa lor lamer,  
Li dir so maler, li dir so boner  
Ar mo natirel so lang maternel.  
 
Kan finn ariv ler pou drag so zezer,  
Lespri angourdi, so lalang perdi,  
Li mazinn Molière ousa  Shakespeare.  
Lasesres l angaz kol lor so lalev,  
Li pans dis Franse, 'Seri ze tador',  
Li pans dis Angle, 'darling ay lev you'.  
  
Depi li leve ziska ler dormi  
Ki li dan lakaz, ousa dan maryaz,  
Ki li dan lekol, ousa dan lazol,  
Ki li dan legliz, ousa dan biz -biz, 
Ki li dan tavern, ousa dan kazern,  
Li dir so maler, li dir so boner  
Ar mo natirel so lang maternel.  
  
Kan finn ariv ler pou drag so zezer,  
Lespri angourdi, so lalang perdi,  
Li mazinn Molière ousa Shakespeare.  
Lasesres langaz kol lor so lalev,  
Li pans d is Franse, 'Se ri ze tador',  
Li pans dis Angle, 'darling ay lev you'.  
  
Depi li leve ziska ler dormi  
Ki li dan renion ousa elexion,  
53 
 Ki li dan miting ousa dan poling,  
Ki li dan kongre ousa komite  
Ki li depite ousa koseye  
Li dir so maler, li dir so boner  
Ar m o natirel so l ang maternel.  
  
Kan finn ariv ler pou drag so zezer,  
Lespri angourdi, so lalang perdi,  
Li mazinn Molière ousa Shakespeare.  
Lasesres langaz kol lor so lalev,  
Li pans dis Franse, 'Seri ze tador',  
Li pans dis Angle, 'darling ay lev you'.  
 
Depi l i leve ziska l er dormi  
Ki li dan jalsa ousa sinema,  
Ki li dan konser ousa fennsifer,  
Ki li dan disko ousa kazino,  
Ki li dan piknik ousa tilanbik,  
Li dir so maler, li dir so boner  
Ar mo natirel so lang maternel.  
  
Kan finn ariv ler pou drag so zezer,  
Lespri  angourdi, so lalang perdi,  
Li mazinn Molière ousa Shakespeare.  
Lasesres langaz kol lor so lalev,  
Li pans dis Franse, 'Seri ze tador',  
Li pans dis Angle, 'darling ay lev you'.  
 
ZINET -ZINAT  
Enn fwa dan enn fet mo zwenn ar Zinet, mo ti'ankor bet -bet. 
So kada ns sevret, so lekor vedet fwet mo disan net.  
So seve boukle balans ar kadans so lizie galan,  
So rob dekolte kol kouma soset, swiv tou so mouvman,  
So likou sexi exit lapeti - al devinn leres.  
Mo ti'ankor bet -bet, mo rod zet labwet, li aret mwa net.  
Zinet mo  soukdou les m o gout to grenadinn,  
Zinet mo soukdou donn mwa enn gous mandarinn.  
 
Enn fwa dan gamat mo zwenn ar Zinat, mo ti move fat.  
So long seve nwar, so demars star, li kouma enn sat,  
So lalev mouye ar laflam velour exit mo lamour,  
So choli mini swiv t ou bann kontour, mo rod trouv lizour,  
So sari kandi pa fouti kasiet promes Paradi.  
Mo ti move fat, mo pas alatak, li fou mwa enn klak.  
Zinat mo soukdou les mo gout to grenadinn,  
Zinat mo soukdou donn mwa enn gous mandarinn.  
 
SI MO DIR TWA  
Si mo dir twa mo kontan twa  
To kapav kwar enn zistwar sa.  
Eski trwa mo kapav rakont  
Seki lezot finn sey pran kont  
Depi lavi finn koumanse?  
54 
   
Si mo dir twa mo kontan twa  
To kapav dir li pa ase,  
Eski nef son enn deryer lot  
Kapav ranplas poem lezot  
Ki finn rakont gran santima n? 
  
Si mo dir twa mo kontan twa  
To kapav dout senserite.  
Eski lezot pa finn servi  
Mem silab la parsi -parla,  
Sitan souvan, zot finn rasi?  
  
Si mo dir twa mo kontan twa  
To kapav poz mwa enn kestion.  
Eski bann mo zot garanti  
Ki zis ar twa ki mo dir sa,  
Lezot  tifi pa finn tann sa?  
 
Si mo dir twa mo kontan twa  
To kapav kwar ousa pa kwar.  
Dan mo langaz peyna lot mo  
Pou rakont twa seki mo nam  
Pe rod dir twa, peyna lot mo.  
  
Si mo dir twa mo kontan twa  
To kapav pans enn lot zafer.  
Eski vremem li neseser  
Ki mo dir twa mo kontan twa  
Si vre -vre mem mo kontan twa?  
 
ANDEOR LETAN  
Mo rapel kan premie fwa nou lizie gagn krwaze;  
Lamizik pe tras mouvman ar lekor kadanse.  
Adeor letan rapas dan prezan permanan  
Mo rod tras nou lavenir dan enn serk san mouvman.  
Otour nou, lizie gourman rod devor to lekor;  
Mo zalou, mo trakase, tansion mo perdi twa.  
 
Mo rapel kan nou fianse dan sekre nou sekre;  
Mo rod ranz nou gran desten dan mo ti serk ferme.  
Andeor letan rapas mo fer plan, mo kas plan  
Pou protez mo sitadel kont regar menas an. 
Mo kone lizie gourman rod devor to lekor,  
Mo zalou, mo trakase, tansion mo perdi twa.  
 
Mo rapel kan nou marye, mo per dezagreman  
Fer letour mo tabisman pou sey sem lamerdman.  
Andeor letan rapas mo konstrir mo lespas  
Pou anpes lespri rachas gout dimiel mo pay as. 
Mo tann dir lizie gourman rod devor to lekor,  
Mo zalou, mo trakase, tansion mo perdi twa.  
  
55 
 Mo rapel apre maryaz, kan mo tann twa riye  
Mo gagn per ki nou fortres so miray defonse.  
Andeor letan rapas mo mastik makiyaz  
Pou protez mo poulaye kont ma ngous marekaz.  
Sipozon lizie gourman rod devor to lekor?  
Mo zalou, mo trakase, tansion mo perdi twa.  
 
Mo rapel, kouma zordi, to dir mo agasan,  
To kit mwa san santiman dan prezan permanan,  
Andeor letan rapas to les mwa san rezon.  
Kisannla pou protez twa and eor mo  prizon?  
To kone lizie gourman rod devor to lekor,  
Mo zalou, mo trakase, tansion mo perdi twa.  
 
TON ZANPIER  
Tou dimoun dan vilaz konn Zanpier, gran kourer,  
Gran galan polipot, zougader ar leker.  
Li nek sem lavenir san triye so kafe,  
Li kit tras so pa saz pa rtou kot li pase.  
Li kontan gout dimiel konzigal so vwazen,  
Manz salad ki koken dan zarden so kouzen.  
Gramaten kan vwazen par laport al travay  
Par lafnet Ton Zanpier tir gous lay dan papay.  
Sinema kotinie, me bann zanfan vinn gran;  
Zot leker rod lamo ur, di fe pran dan disan.  
Ton Zanpier so garson enn zour vinn anons li:  
Li finn zwenn enn zezer pli zoli ki lavi.  
Ton Zanpier dimann li kisannla li kontan.  
Ler li tann nouvel la, li santi tourdisman.  
Tansion twa, pa fer sa, mofinn sa mo piti,  
Tifi la, to se r sa, al rod enn lot tifi.  
 
Sinema kontinie, asakfwa mem zafer,  
Sakfwa li rod marye, Ton Zanpier met baryer:  
"Tansion twa, pa fer sa, mofinn sa mo piti,  
Bliye li, to ser sa, al rod enn lot tifi".  
Degoute, garso la al plengn ar so mama;  
Li rakont so maler. Ki pou  fer aster la:  
Tou tifi dan vilaz zot zanfan Ton Zanpier?  
Sel sime ki reste, li bizen rant moper.  
So mama gard sanfrwa, dir li pa trakase;  
Problem la paret grav, avredir li pa vre.  
To papa , li bien vre, gran kourer dan vilaz;  
Li kontan gout -goute tou kafe san triyaz;  
Gout dimiel konzigal dan lili so vwazen  
Manz salad ki koken dan zarden so kouzen.  
Letansa so vwazen ti pe pas par lafnet,  
Pou vinn manz so kari, pou vinn souy so lasiet.  
 
LAMOUR IZE  
Enn roz ek enn dalia finn zwenn dan enn zarden  
Enn gramaten l iver kan zenn reyon soley  
Fer laseren briye kouma bann pier presiez.  
56 
 Fler roz timid -timid vinn pal ar emosion,  
Li bes so lizie kler, pous enn soupir profon,  
Devers so santiman matinal -inosan  
Dan lebra fler dalia ki rouz kouma disan.  
Zot partaz  zot saler, z ot fer lesanz kouler;  
Emosion pasione vibre dan zot rasinn;  
Zot sir leternite nepli ena sekre.  
 
Me zot vwazen pa apresie,  
Zot fer palab, zot fann rimer,  
Zot pa dakor ki enn dalia  
Ek enn fler roz partaz saler  
Esanz kouler, melanz rasinn.  
Zot ob zekte; zot pr oteste;  
Zot fann koze partou kote;  
Zot dir koumsa roz ek dalia  
Pe fer lagign, pe fer mofinn;  
Pa pe respe bann tradision.  
Sa lalians la li kont natir,  
Marke -garde li pou ize  
Pli vit ki li finn koumanse,  
Avan so ler bizen iz li.  
Lamour ize peyna valer!  
 
Nou roz ek nou dalia pe sof soley midi  
Dan enn ben parfime ar frison pasione  
Ki finn ferm so lizie ar lemonn exteryer.  
Zot finn tourn zot ledo ar palab sosiete  
Ki zame axepte kik sanzman ar routinn  
Parski sanzman routinn boulvers bann labitid , 
Boulversman labi tid sakouy vie lentere.  
Nou roz ek nou dalia finn tres enn boukliye  
Ki zot kwar pou protez zot lamour ko nt larouy,  
Mesanste ek palab dan zarden labitid.  
  
Me zot vwazen pa apresie,  
Zot fer palab, zot fann rimer,  
Zot pa dakor ki enn dalia  
Ek enn fler roz pa rtaz saler  
Esanz kouler, melanz rasinn.  
Zot obzekte; zot proteste;  
Zot fann koze partou kote;  
Zot dir koumsa roz ek dalia  
Pe fer lagign, pe fer mofinn;  
Pa pe respe bann tradision.  
Sa lalians la li kont natir,  
Marke -garde li pou ize  
Pli vi t ki li finn kouma nse, 
Avan so ler bizen iz li.  
Lamour ize peyna valer!  
 
Nou roz ek nou dalia finn tres enn boukliye  
Pou anpes bann vwazen apwazonn zot repa;  
57 
 Pou anpes bann palab rey verni zot lamour.  
Letansa par andan sa mazeste letan  
Pe febli soubasman z ot lamour soliter  
Ki finn vinn bien fay -fay parski li finn bliye  
Ki lamour imortel pa konn zwe kouk kasiet.  
Nou roz ek nou dalia zot soley finn kouse.  
Zot lamour finn ize par palab, par letan.  
Bann vwazen bien kontan. "Nou pa ti dir toultan?"  
  
Me zot vwaz en pa apresie,  
Zot fer palab, zot fann rimer,  
Zot pa dakor ki enn dalia  
Ek enn fler roz partaz saler  
Esanz kouler, melanz rasinn.  
Zot obzekte; zot proteste;  
Zot fann koze partou kote;  
Zot dir koumsa roz ek dalia  
Pe fer lagign, pe fer mofinn;  
Pa pe respe bann tradision.  
Sa lalians la li kont natir,  
Marke -garde li pou ize  
Pli vit ki li finn koumanse,  
Avan so ler bizen iz li.  
Lamour ize peyna valer!  
 
PAREY PA PAREY  
Tifi la li pov, garso la li ris,  
Garso la li pov, tifi la li ris,  
Ler zot rod marye big treboul leve.  
Paran obzekt e dahej pa ase.  
  
Nou pa parey me nou parey  
Mem nou parey nou pa parey  
Nou pa parey kan nou parey  
Paret parey me pa parey.  
  
Tifi la lot ras, garson la lot klas,  
Garson la lot ras, tifi la lot klas,  
Ler zot rod marye big treboul l eve, 
Sosiete kriye tansion  sibversion.  
 
Nou pa parey me nou parey  
Mem nou parey nou pa parey  
Nou pa parey kan nou parey  
Paret parey me pa parey.  
 
Tifi la enn kars, garson la lot kars,  
Garson la enn kars, tifi la lot kars,  
Ler zot rod marye, big treboul lev e. 
Fami obzekte, napa mem jati. 
  
Nou pa parey me nou parey  
Mem nou parey nou pa parey  
58 
 Nou pa parey kan nou parey  
Paret parey me pa parey.  
  
Tifi la li kler, garson la li nwar,  
Garson la li kler, tifi la li nwar,  
Ler zot rod marye big treboul leve,  
Panchay t fer palab lor zanfan are . 
  
Nou pa parey me nou parey  
Mem nou parey nou pa parey  
Nou pa parey kan nou parey  
Paret parey me pa parey.  
 
Tifi la parey kouma garson la,  
Garson la parey kouma tifi la,  
Me ler zot marye big treboul leve,  
Lespri pa parey, parey pa parey.  
 
Nou pa parey me  nou parey  
Mem nou parey nou pa parey  
Nou pa parey kan nou parey  
Paret parey me pa parey.  
 
ENN BON TIFI  
" Bon tifi sa", tou dimoun dir.  
Ekout papa, ekout mama,  
granper, granmer ek profeser;  
pa tous lalkol ni sigaret,  
pa get garson ni dan lari  
ni dan revi; li refiz get  
so prop lekor tansion Satan  
fer li ditor. Bon tifi sa!  
Kifer enn zour - sa bien -bien drol - 
koumadir fol, bliye so rol,  
li rant piktet dan fon ganndol.  
Sa bien -bien drol! Li kap lekol,  
zet so bann liv dan pit la trinn,  
mont lor lili ar so sofer . 
 
ENN FELONN SA  
Enn felonn sa! Garson manke.  
Li kontrer so gran ser; kontrer  
so granmer, mama ek tantinn.  
tou seki bizen fer  
li fer so kontrer.  
Ki pese mo'nn fer?  
Dir li tifi pa mont lor pie?  
Samem ki li fer.  
"Get mo kilot si zot 'le."  
Malelve, chi malang ! Malelve!  
Me kikpar dan mo leker  
li'ena so plas rezerve;  
59 
 felonn, pa felonn, matlo  
li mo fifi prefere.  
 
MEXINN SIDA  
SIDA partou sey touy lamour,  
anpwazonn moman plis presie,  
detourn disan inosan,  
plonz lespwar dan nwar kosma r. 
 
maledixion? Pinision  
pou pes e lor later?  
Pa perdi letan!  
Aret so lelan!  
 
Pou kas so konte  
liber lamour dan partaz;  
pa servi sex pou fer malis,  
servi sex pou fer lamour  
me sirtou donn fam  
pouvwar pou dir non.  
 
KI PLI ZOLI  
Ki pli zoli ki enn fam  
ki ar re flex natirel  
enstenktivman poz b ebe 
lor so tete gos  
pou li kontinie tande  
batman so leker  
ar ki li finn abitie  
depi koumansman.  
Ki pli zoli ki enn zom  
malgre pwa mil miliner  
ki aprann okip bebe.  
Ki pli zoli ki enn fam ek enn zom  
ki ansam partaz lamour  
pou donn lavi nouvo lavi.  
 
PERSONEL POU TOU  
Gramaten mo ti kwar seki lezot ti kwar,  
mo ti fer san panse seki lezot ti fer,  
swiv sistem reliziezman tansion fer pese  
parski ti dir mwa Bondie dan lesiel lao  
mark dan so gran liv seki bon, seki move  
e zour zizman d ernie Li pou balans So kont.  
 
Ler lanzelis sone mo pa fer sign -de-krwa;  
mo desid pou'aret kwar dan krwayans primitif;  
mo desid pou priye Larezon, sel Bondie  
ki kapav dapre mwa fer nou trouv seki vre.  
Siperstision ilozik bar sime progre,  
e anpes limanite vi nn so prop Bondie.  
Labrim pe lev e. Dout opak pe kal lelan.  
Si entwision primitif enn kado Bondie?  
60 
 Get grander kosmos! Liniver dan liniver.  
Kreater Big Bang, eski li pou gagn letan  
vey tou ti bagatel, ki finn rod lagratel,  
ki finn gagn lagratel? Eski li gag n letan  
ekout mofinn sak dimoun,  souy soy sak sipek?  
Bizen rezonab! Bondie okip kreasion,  
Li pa vey sakenn so meinntenenns personel.  
Krwayans primitif sa! Dan lespri aryere!  
Krwayans primitif? Lespri aryere? Pagla!  
Vantar! To'nn rebliye entwision primitif?  
Kreater Big Bang okip tou ek en n osi;  
zeneral, partikilie, angro ek detay  
zame ankonfli dan imansite imans.  
TOU POU PERSONEL, PERSONEL POU TOU.  
 
KI RES POU FER?  
Kan enn dimoun ki ou kontan  
nepli ena boukou letan;  
kan ou pe tann depi bien lwen  
sabo silans gran seval nwar;  
kan konesans, l ar ek siyans,  
bes lizie divan so soufrans;  
kan velour nwar pe tap laport  
ki res pou fer? Ki res pou fer?  
 
Enn lapriyer? Dimann pardon  
pou tou pese ki nou finn fer?  
Trap so lame, fors enn sourir,  
ed li prepar so gran d epar?  
Ki res pou fer? Peyna reset!  
Lamo ur ena so prop mexinn.  
 
ENTWISION  
Enn bren lalimier dan lespas opak,  
enn gren lapousier zetwal galaktik,  
enn gout laroze lor kaktis dezer,  
enn ti -etensel dan brouyar epe,  
enn tipti trouder dan kavo lanfer  
samem entwis ion ki kas tradision,  
defons bann klwaz on, ouver bann lafnet  
lor lorizon kler deryer labitid.  
Enn son kler kristal dan silans profon  
ki fer enn mo senp vinn epe ar sans  
dan enn fraz san verb lor enn paz touni  
samem entwision ki depas frontier  
larezon routi nn, amenn nou pli pre  
ar laverite ki ka siet dan niaz.  
 
ENN LET POU BONDIE  
Mo bon Bondie, eskiz mo toupe - 
Gran pousari dan tanp kot priye  
bann ki zis enn tigit pli piti  
ki Ou pe kime kouma lisien  
61 
 anraze parski mo finn oze  
panse e mo pe oze dir ki  
lavenir l avi li dan metisaz;  
pirte biolozik ousa  kiltirel  
zot bann komeraz ki napeyna baz - 
eskiz mo ti -lespri me mo kwar  
mo bizen remersie mo anset  
ki enn zour ti desid vinn Moris.  
Grasa zot mo dan bien, pli dan bien  
ki kouzen lwenten dan Hyderabad.  
 
KI REPIBLIK?  
Plato pa mo fami parski so repiblik  
baze lor esklavaz ti foul falokratik;  
Repiblik Robespierre ar so bon, so move  
peyna plas azordi dan leker sitwayen;  
Repiblik popiler enn mansonz san pider.  
Ki reste aster? Dir mwa ki reste?  
Repiblik zean fer tro dominer,  
kraz bann sitwayen anba so bogi;  
Repib lik larzan egal polision,  
egal koripsion, egal exklizion.  
 
Ki reste aster? Repiblik leker?  
Repiblik lamour? Repiblik prankont,  
Solidarite? Pa repiblik maskilen sengilie  
Me feminen pliryel.  
 
KOZ VRE  
Pou nou tengn dife nou servi klise;  
nou'le gerizon, nou pa 'le koz vre.  
Lepase finn paraliz nou lespri;  
nou tou bien kone nou tou nou gilti  
me nou refiz fer nou mea koulpa.  
Rekta nou tou al legliz, sivala  
e divan -divan, pou lizie dimoun  
alim labouzi, alim hawann -koun  
kan nou leker plen ar santiman fos,  
tret zanfan  Bondie vadire fay ros.  
 
Get ki nou finn fer! Nou tou nou gilti.  
Ena krim rasis dan nou prop pei.  
Malere yerswar depi gramaten  
Finn vinn enn tiran bien vilen -malsen.  
 
MEA -KOULPA  
Labrez fristrasion, otodestrixion  
anba lasann tris pe repran so souf;  
letansa bann tang lezel papiyon  
pe dans farandol otour enn volkan.  
Letan dezespwar pe trenn dan labou  
premie -dernie son enn baba fek ne  
ki abandone lor peron legliz  
62 
 bann tang pitaye lezel tou kouler  
pe sant lamitie tou d imoun konplis  
ki dans farandol otour enn mir az, 
fer otan tapaz, fer otan zimaz  
pou nway fristrasion, otodestrixion  
dan dilo mansonz, dan larm krokodil,  
dan fer koumadir baba la pa'nn mor.  
 
Ramas farandol, zet kouler konplis,  
lezel ipokrit sovsouri -midi!  
fer mea -koulpa, nou tou nou koupab;  
peyna soli sion dan fer koumadir.  
 
Fer enn gran lasenn solidarite,  
sakenn amenn so prop seo dilo,  
aroz lor labrez, tengn maler dime.  
 
SHOUUT! PA KOZ SA  
Shouut, pa koz sa do ta!  
Ena koze pa bon pou koze!  
Ena koze pa bon pou tande!  
Shouut, pa koz sa baba!  
Shouut, pa ko z sa monwar!  
Shouut! Dir twa pa koz sa!  
 
Sovsouri -midi nene dan so trou  
prefer pa gete, prefer pa tande  
tansion so konsians - li ena konsians? - 
anpes li dormi parski li finn zwir,  
li ankor pe zwir lor kadav viol e 
so vwazinn -malsans ki finn pran nesans  
enn lot kalite - samem so pese.  
 
Ferfout ar shouut! Mwa mo pou koze.  
 
KAN DONN NOM  
Dan mo verze ti ena fri - 
Fri rouz, oranz, zonn, ver, blan, nwar;  
Fri ron, oval, dantle, bos -bos.  
Enn zour enn fe ar so baget  
Donn s akenn enn zoli nom prop.  
Zordi bann fri dan mo verze - 
Ala zot gayar matlo! - 
Kerdebef, koronsol, karanbol,  
Zamalak, zanblon, bibas, mason,  
Zak, zat, mang pa kil parad.  
Zot kone ki zot ete.  
 
Dan patisri ti'ena gato - 
Gato Endien, gato Franse,  
Gato ron, gat o kare,  
Gato oval, gato triyang.  
Enn zour en n fe ar so baget  
63 
 Donn sakenn enn zoli nom prop.  
Zordi gato dan patisri - 
Ala zot gayar matlo! - 
Soutalfinn, dilebi, goulapjamoun,  
Nannkatay, barrfi, rasgoula,  
Maspen, napolitenn, pwidamour  
Zot kone ki zot ete.  
 
Kan nou kone ki nou ete  
Nou kapav chom nou de stine.  
 
MET PARYAZ AR DESTEN  
Anou pran kouraz, met paryaz ar desten  
Ki lame ketren ti trase dan fernwar  
Kan lalanp lesiel enn swar movezer  
Ti bliye netway so bobes.  
Mem si pandan trwa siek  
Istwar  finn avans par m ove kote,  
Anou met paryaz ar desten fernwar  
Ki ansam nou tou nou kapav dres labar,  
Fer bato lespwar pran direxion  
Lepor Ter -Promiz.  
Ena boukou lafors envizib pe rod blok progre  
Me nou tou ansam ar enn sel lavwa  
Anou dir desten modi:  
Vade retro, Satana.  
 
JERI-JERI-JERIKANN  
Kan so vant plen li donn la vi, 
kan so vant vid li donn sawal.  
Jeri-jeri-jerikann.  
Kan dan dezer lagorz pe sek,  
disab anflam pe plis nou klos,  
pake dibwa lor nou zepol  
akout teti fons nou lipie  
dan fourno labrez angren  
li vers detrwa ti g out freser  
lor sime pelren dan soufrans  
Jeri-jeri-jerikann.  
Kan dan aswar freser pe pers  
lapo frazil, otour dife  
li donn sofaz, met dan lanbians  
ar roulman sok ki fors lesiel  
ouver zorey, ekout nou nam  
dir so sagren, dir so lespwar,  
Jeri-jeri-jerikann,  
Jeri-jeri-jerikann,  
Jeri-jeri-jerikann,  
Jeri-jeri-jerikann,  
Jerikann mama oh, jerikann mama oh.  
 
64 
 GRAN MAZISIEN PREZIDAN  
Gran Mazisien Prezidan  
grat so krann entelizan,  
tras enn serk ek enn kare,  
met so serk dan enn kare,  
met so kare dan enn serk.  
Koumsa li pa nse 
li met dan lanklo  
zwazo ek papyon,  
pwason,  krab karle,  
mason ek lastron  
pou permet lerla  
evolision kreasion  
dan direxion plan  
Gran Mazisien Prezidan.  
 
Me malsans, malsans, malsans!  
Mason, lastron, krab karle,  
pwason, papyon zot pa'le  
baget mazik diriz baz. 
Zot'le bat lezel liberte,  
manz dipen dini te, 
bwar diven fraternite  
andeor lanklo  
serk dan kare, kare dan serk  
fabrike ar baget mazik  
Gran Mazisien Prezidan  
Gran Mazisien Prezidan  
Gran Mazisien Prezidan …  
 
LI LI KONE LI  
Li pa kontan sitronel  
ki pous mo ustik dan lakour;  
li prefer gran pie chalta  
ki donn enn ta kiserti.  
Li pa kontan yapana  
ki pous kolik dan lakaz;  
li prefer pie lentandans  
ar rasinn lapat ourit.  
Li li kone li do mama li li kone li.  
Li li kone li do mama li li kone li.  
Li li kone li do mama  li li kone li.  
 
Li pa'le manz chapati,  
li pe boud karri -barri,  
li fer wek ar briyani,  
makaroni, spageti,  
ti-pouri ek dalpouri;  
li pefer ranpli so vant  
ar rosbif dan bor Tamise,  
ar grenouy dan bor la Seine.  
Li li kone li do mama li li kone li.  
Li li kone l i do mama li li kone li.  
65 
 Li li kone li do mama  li li kone li.  
 
Pa dir li ki bizen fer,  
ki soley li lev dan les,  
ki li bwar dilo dan lwes  
ki 'a' premie alfabet,  
ena ennta ziska 'zed'.  
Pa perdi letan bayo!  
Limem ti envant dife,  
limem toulegramaten  
li envant larou do mama ek roupi kare;  
ar roupi kare do mama li fer larou ron;  
li fer larou ron do mama ar roupi kare.  
 
ETENSEL  
Pa bizen gran laflam  
Holly -Bollywood;  
pa bizen gran fraka  
pou dir mo kontan twa;  
pa bizen ki toner  
kras dife dan lesiel …  
Enn ti etensel  do baba, enn ti etensel  
kapav ekler ti kwen dan  nwar,  
sof disan ki finn refrwadi;  
enn ti etensel  do baba, enn ti etensel  
ki lor lalev lamour  
desinn enn ti sourir;  
ki dan regar timid  
dir santiman onet;  
ki ar silans imid  
tras anvi viv ansam …  
Enn ti etensel  do baba, enn ti etensel , 
Enn ti etensel  do baba , enn ti etensel , 
Enn ti etensel  do baba, enn ti etensel . 
 
ROUTINN SAN PASION  
Oh la la la la la la he! Oh la la la he!  
Routinn san pasion do baba  
kas leren dan vid;  
enn ta zes dan vid mo koko  
tengn vibrasion net;  
net kouma lezot mo gate  
fer nou vinn zako;  
fler imitasion mo siro  
pa donn nou dimiel …  
Oh la la la la la la he! Oh la la la he!  
 
Oh la la la la la la he! Oh la la la he!  
Vinn ar mwa lao mo trezor  
lor latet montagn;  
lwen ar palab rann kotidie n 
nou respir ler lib;  
admir lesiel dan lorizon  
66 
 pe anbras l amer;  
get kouma lamer lor laplaz  
trap lipie peser …  
Oh la la la la la la he! Oh la la la he!  
 
Oh la la la la la la he! Oh la la la he!  
Niaz laba pe tranp flan montagn,  
vers benedixion;  
laroul losean  pe gonfle  
ar pasion profon;  
later pe ouver so lekor  
pou b war sansasion;  
liniver li pa enn masinn  
routinn san pasion.  
Oh la la la la la la he! Oh la la la he!  
Oh la la la la la la he! Oh la la la he!  
Oh la la la la la la he! Oh la la la he!  
 
NAPA BES LEBRA  
Kan nanye nepli kler  
dout pe rant partou kote  
sertitid fi nn pran sikliv  
napa bes lebra mo bayo, napa bes lebra.  
 
Kan sourir to bieneme  
gagn enn ti gou rans ek eg  
so lamour pe rod vakans  
napa bes lebra mo bayo, napa bes lebra.  
 
Kan lor figir to zanfan  
to lir silans bes lizie  
ler tourman pe ronz so nam  
napa bes le bra mo bayo, napa bes lebra.  
 
Ler rant dan dernie viraz  
ar pwa seki pa finn fer  
bilan paret negatif  
napa bes lebra mo bayo, napa bes lebra.  
 
Pans tou bann ki avan twa  
san rod plas dan liv istwar  
finn tay enn ti bout granit  
pou konstrir enn moniman;  
pa bliy e ki konesans  
li gran kouma lenfini;  
pa bliye do mo matlo  
lamour pa fix -depozit,  
zanfan bizen liberte …  
Akoz samem mo dir twa  
napa bes lebra mo bayo, napa bes lebra.  
napa bes lebra mo bayo, napa bes  lebra.  
napa bes lebra mo bayo, napa bes lebra.  
 
67 
 ZOLI ZANF AN 
Get sa zoli baba la!  
Kouma tou bann bon krwayan  
so papa ek so mama  
pou protez li kont pianter,  
polision langaz sovaz  
koz kreo -franse ar li  
mem si zot zoure for -for 
dan langaz zot prop kiltir  
ler zot kwar li pe dormi  
ousa li pa pe tande.  
Dodo baba , do ba ba, dodo baba!  
Dodo baba , les papa kourtiz mama!  
 
Get sa zoli baba la!  
Kouma tou bann bon paran  
zot pe avoy li gardri,  
apre gardri ti -lekol  
kot ti -mis exper zako  
ar koze kreo -franse  
pou vaxinn ti -baba la  
kont mikrob langaz sovaz  
montre li fer labous pwent  
pou dir okler de la lune.  
Tanto to kone tanto, tanto to siro tanto!  
Tanto to kone tanto, tanto to siro zanana!  
 
Get sa zoli baba la!  
Bon dimoun sivilize  
finn fini touy so devlopman  
ar kreo -franse, a r franko -kreol,  
ar endo -ero, ar ero -endo,  
ar makacha, ar m adriye.  
Get sa zoli dimoun la  
ar so kostim nouvo lalians,  
ar so sapo nouvo lafwa,  
ar so foular nouvo lamour!  
Depi lekol primer  
fer li vinn elekter;  
li rekonet senbol  
apepre, pa tro kler;  
pa neseser lir nom;  
alfabet kiserti  
kan nou konn plizier lang;  
nou ko z-koz lang parsi,  
debrouye lang parla;  
peyna pou gagn traka:  
nou papa dan lesiel,  
nou lider lor so tronn,  
nou patron, nou bouzwa  
zot konn donn nou nisa …  
 
Tanto nou kone tanto, tanto nou siro tanto!  
68 
 Tanto nou kone tanto, tanto nou siro zanana!  
 
Dodo baba , do baba, dodo baba!  
Dodo baba , les papa kourtiz mama!  
 
MESAZ DIVALI  
Dan mo ti vilaz laba  
avan devlopman, baba,  
devor pie badamie,  
tamaren, boukie banane  
kan pavyon Divali  
depi lwen pe anons  
disik kou ler parfime  
nou ti netway nou lakour,  
met freser dan nou l akaz,  
badizonn ros ar laso  
pou trouv sime mem dan nwar.  
Li vini, li ale,  
li vini, li ale,  
poz born lor nou sime  
ziska leternite.  
 
Ler so ler finn vini  
pou poz petal dife  
lor lalev bann diya  
nou dima nn nou vwazen  
pardonn erer pase,  
axepte nou mitay  
dan plez ir partaze.  
Me aster do baba,  
dan vilaz devlope  
ler lanpoul alime  
lalimier Divali  
met paryaz for -for ar  
lalimier Divali  
pou gete kisannla  
pli for, pli gran, pli ris.  
Li vini, li ale,  
li vini, li ale , 
poz born lor nou sime  
ziska leternite.  
 
KAN WI EK NON DO  BHAI  
Kan li li dir wi, matlo,  
rekta lotla li dir non;  
Kan li li dir go, matlo,  
rekta lotla li dir stop.  
Aster nek vir karousel,  
les li pran plas lotla la  
les lotla la pran so plas.  
Lor vites! Koze ki long!  
Wi vinn non e non vinn wi  
pou li ek pou lotla la.  
69 
 Kan li li dir wi, matlo,  
rekta lotla li dir non;  
Kan li li dir go, matlo,  
rekta lotla li dir stop.  
 
Tourne, tourne zoli karousel;  
vire, vire zoli mamzel;  
vole, vole, vole zoli larkansiel.  
 
BARIK VI D, DO MAMA …  
Barik vid, do mama  
ala li fer tapaz, mo bayo;  
niaz dan lesiel sove, ale,  
seni kasiet deryer enn fey,  
louk agos e louk adrwat.  
Barik vid, do mama  
ala li fer ti baba per;  
li al kasiet dan tete plen  
ki nouri li kan li gagn fen,  
pionn dan kwen pou kenn zestaz.  
Bate so barik, bate so barik:  
boum boudoum, boum badaboum.  
Barik vid, do mama  
ala li montre so ledan;  
fler roz al kasiet dan pikan,  
lerb lelefan fil anba ros  
telman so zorey gagn klos.  
Barik vid, do mama  
so grif bien ponpe, drese;  
lever da n later sove,  
al kasiet anba later;  
bakteri nepli tini,  
zot p e fer harakiri.  
Bate so barik, bate so barik:  
boum boudoum, boum badaboum.  
 
LALANG PEYNA LEZO  
Lalang peyna lezo do koko,  
lalang peyna lezo.  
Koz-koze, koze do koko  
pou labous pa pi.  
Dan vilaz kot mo lonbri,  
dan vilaz kot mo'nn grandi,  
dan lari kot mo'nn fan e, 
dan pei kot mo'nn vinn vie  
gramaten ziska tanto  
lalang bat beton;  
aswar kan bizen dormi  
- ala fatigan! - 
olie les somey vini  
lalang bate mem.  
Lalang peyna lezo do koko,  
lalang peyna lezo.  
70 
 Koz-koze, koze do koko  
pou labous pa pi.  
 
Lalang pe fer ler, do ko ko, 
pe rakont nenport;  
zes partou pe touy konesans,  
libreri finn tengn;  
blef pe fer piti ar blef,  
Einstein pe gagn sok;  
marday, trikmandaz, do koko  
finn vinn teori;  
mwens zot konn kixoz mo fami  
plis zot kriye for.  
Lalang peyna lezo do koko,  
lalang peyna le zo. 
Koz-koze, koze do koko  
pou labous pa pi.  
 
TI KOUTO  
Ti kouto, ti kouto, ti kouto koup,  
ti kouto koup gro ziromon.  
Ti kouto, ti kouto, ti kouto koup,  
ti kouto koup gro ziromon.  
 
Napa get so ti kalite,  
napa get so ras;  
napa get so ti kalite,  
napa get so k las; 
napa get longer so seve,  
napa get so kars;  
napa get seki nou trouve,  
rod bote kasiet;  
gete si li konn donn lamour,  
lamour partaze.  
 
Ti kouto, ti kouto, ti kouto koup,  
ti kouto koup gro zirom on. 
Ti kouto, ti kouto, ti kouto koup,  
ti kouto koup gro ziro mon.  
 
SI LAMER TI BWI  
Pa bizen perdi to letan,  
get dan boul kristal;  
seki pou arive dime  
li dan vant zordi;  
pa vinn dir mwa si koumadir …  
si vadire, si koumadir …  
Si lamer ti bwi, mo baba,  
si lam er ti bwi,  
tou pwason ti'a kwi, mo baba,  
tou pwason ti'a kwi.  
 
Tro boukou peser lor lamer,  
71 
 faner lor later;  
tro boukou manter lor later,  
triker dan lesiel;  
nou tou nek kontan fer sanblan,  
kasiet nou pianter;  
met parfen lor transpirasion,  
fer dilo gagn gos;  
nou soutir gous ek polision,  
fini tas lor ros …  
pa vinn dir mwa si koumadir …  
si vadire, si koumadir …  
Si lamer ti bwi, mo baba,  
si lamer ti bwi,  
tou pwason ti'a kwi, mo baba,  
tou pwason ti'a kwi.  
 
KOUCHOU -KOUCHOU  
Kouchou -kouchou -kouchou -kouchou,  
kouchou -kouchou  
pa zis deryer laport.  
 
Dan mo pei kouchou -kouchou  
nou pas letan kouchou -kouchou;  
kouchou -kouchou kot nou reste;  
kouchou -kouchou kot nou travay;  
kouchou -kouchou lor nou fami,  
lor nou kamwad , lor nou koleg,  
lor nou vwazen, lor siperyer,  
lor sibaltern; kouchou -kouchou  
dan lakrwaze, kot laboutik,  
divan laport, deryer laport …  
Ala gagn bon kouchou -kouchou!  
 
nou exite?  
kouchou -kouchou!  
nou malere?  
kouchou -kouchou!  
ena problem?  
kouchou -kouchou!  
peyna problem?  
kouchou -kouchou!  
Kouchou -kouchou -kouch ou-kouchou,  
kouchou -kouchou  
pa zis deryer laport.  
 
VIRE -VIRE!  
Vire-vire mo mama oh,  
vire-vire foli grander  
ki vir -vire mo mama oh.  
 
Get li laba lor ki vites  
li'nn vinn fezer, li'nn vinn manter,  
li'nn vinn grannwar, roder -de-ler, 
72 
 sef triyanger.  
Get mwa do t a! 
Lor ki vites ler donn mwa pie  
mo souk ti bout, trik enn gro bout,  
mem rod enn plas dan paradi  
ar lamone ki'nn mal gagne.  
Vire-vire mo mama oh,  
vire-vire foli grander  
ki vir -vire mo mama oh.  
 
Get li laba, lor ki vites  
li'nn fini kwar li zis tigit,  
bien t igit mem, pli piti ki  
Bondie.  
Get mwa do ta!  
Yer mem mo ti enn nwar -touni,  
LapoTouni & Company.  
Trikaz parsi, trikaz parla!  
Get mwa aster!  
Dan mo lonbraz enn ta gopia,  
lalang pli long ki zot kravat,  
souse, souse, souse, souse  
pou gagn ti bon parsi parla.  
Vire-vire mo mama oh,  
vire-vire foli grander  
ki vir -vire mo mama oh.  
 
LENDISTRI KOKEN  
Lendistri ko, lendistri ko,  
lendistri koken.  
Pov Misie Adam Smith,  
pa ti konn Moris  
Ler li ti pe ekrir  
liv ekonomix.  
Pov Misie Adam Smith  
koz lof ek demann  
ek konpetision lib 
pou devlop rises  
me li pa ti kone  
ras entelizan  
ki ti fini devlop  
lendistri koken.  
Lendistri ko, lendistri ko,  
lendistri koken.  
Lendistri ko, lendistri ko,  
lendistri koken.  
 
Zot ti koken poem,  
zot koken sante;  
aster zot pe koken  
- sa mari toupe - 
zizma n lakour siprem  
pou devlop rises.  
73 
 Tansion Adam Smith  
zot koken to lou vraz,  
rann twa kouvertir,  
e lorla zot fer twa  
pey enn ti dite.  
Lendistri bien devlope!  
Lendistri ko, lendistri ko,  
lendistri koken.  
Lendistri ko, lendistri ko,  
lendistri koken.  
 
BONDIE MO  BONDIE  
Bondie mo Bondie,  
nam dan sant liniver,  
koumansman permanan,  
ekzistans san limit,  
konesans eternel,  
mo sipliy twa Senier  
ekout mo lapriyer.  
 
Fer ki to volonte  
met diplon dan latet  
dirizan politik  
ki nek rod soulezon  
dan damzann pouvwar.  
Fer ki to v olonte  
met vizion dan lespri  
dirizan relizion  
ki pe ferm nou lafwa  
dan kazot nenport.  
Fer ki to volonte  
met bonte dan leker  
dirizan tranzaxion  
ki ansenn devlopman  
dan debit -kredit.  
Fer ki to volonte  
met dan limanite  
enpe imilite.  
Ah Bondie mo Bondie  
Fer ki  to volonte  
pa donn nou ki nou'le  
me seki nou bizen.  
 
Bizen ki zanfan  
aret plore parski li fen;  
bizen ki zanfan  
aret per lame taker.  
 
ALA LI GROSIE DO MAMA!  
Enn tekwa, enn baja  
enn trans dipen frir  
tranpe dan dilwil rans  
ena plis kara ki gran kalipa  
74 
 ki kwa r ki so drwa  
se diriz desten  
mo vilav gopia.  
Ala li grosie do mama,  
ala li grosie!  
 
Enn los, enn kourpa,  
mem enn kankrela  
dan toutalegou  
ena plis bagou ki panndit fatra  
ki kwar ki Bondie  
ole li vinn sov  
mo vilaz modi.  
Ala li grosie do mama,  
ala li grosie!  
 
Ki pese mo'nn fer do mama,  
ki pese mo'nn fer  
ki mo oblize do mama  
aval mazanbron.  
Donn mwa somnifer mo dalon,  
donn mwa somnifer,  
less mo al dodo mo dalon,  
less mo al dodo  
kot mahagrosierte do mama  
pa gagn namaste.  
 
KASKAD ENDIFERANS  
To kone gate, pa tou d imiel ki dou.  
Zordi gramaten enn kaskad zimaz fou  
Finn devers lor mwa  enn Montagn emosion  
Pelmel, san baraz, kouma inondasion.  
 
Kouran sarye mwa, voltiz mwa lor lekim,  
Vertiz balot mwa, say -say mwa kouma enn plim.  
Mo sey reziste! Tourbiyon aval mwa,  
Sakouy -sakouy mwa, dan gran fon ris -ris mwa.  
 
Kaskad zimaz fou ena so gou d imiel,  
Me gagn enn gou fiel kan lespri deborde  
Ar zimaz fouka ki koule dan tou sans.  
Mo'nn ranz enn ladig; pou met lord dan pelmel,  
Mo'nn rente gate, mo nam finn transpire.  
Res zis pou fe r fas kaskad endiferans.  
 
FRANCOIS VILLON  
Misie ziz finn pran so plas , 
Dres so linet doub -fwaye,  
Fixe so lotorite  
Pou pas zizman lor enn vas.  
 
Lafoul deor ankoler pe dimann zizman sever.  
 
75 
 Misie Ziz fouy so linet  
Pou deter so libreri.  
Dan fwaye enn liv mwazi  
Li get red pou rod reset.  
 
Lafoul deor sap lor kal, pe rod lapenn k apital.  
 
Misie Ziz rann so verdik:  
Vas so plas pa dan salon,  
Donn dile so sel fon xion. 
So verdik e xit piblik.  
 
Lafoul deor andelir bien bizen disan martir.  
 
Vas finn mont lor lesafo,  
Letansa Francois Villon pe koup baro so prizon.  
 
KARAY VID  
Atlet -mizisien , santer -mazisien  
Pe rent zot lagam;  
Lamizik miskle, zimnastik ritme  
Pe transpir zot nam;  
Mesaz fraternel pe desir fontier.  
 
Dan karay vid laba dan kwen  
Lamor pe manz dimoun gagn fen.  
 
Tanbour -amikal, zavlo -mizikal  
Pe akord mem ton;  
Tekno -artistik, elektro -kosmik  
Pe difiz mem son;  
Zimaz fraternel pe defons baryer.  
 
Dan karay vid laba dan kwen  
Lamor pe manz dimoun gagn fen.  
 
Artis -olenpik, atlet -sans plastik  
Pe melanz kouler;  
Enn kou en n niouz sok aret lelan sek,  
Transmet sanpider  
Batri Belona pe diriz lorke s. 
Enn bom finn tom dan karo kann,  
Karo manze finn vinn lasann.  
 
SOVSOURI V/S ZOYON  
Enn zour malang enn sovsouri  
Dan gran leklips soley midi  
Rod-rod lizour lizie ferme  
Pou dezabiy enn  ti zoyon  
Grosie -bitor -lagli-mengi  
Li plim petal feyte kri -kri 
Plis-plis par lez pou zwenn leker  
Ar lapeti desir laser  
76 
  
Ler laviktwar net dan porte  
Sovsouri la ouver lizie  
Lesans zoyon kay so gete  
Touf so zorey ar enn sante  
 
“Mo ranz lasos mo ranz kari  
Vinnday rason moulouktani ” 
 
LALIANN LENG  
Enn laliann leng ar lapat les  
Finn may so lak otour banbou  
Dres so latet kamaleon  
Lao feyaz pou bwar soley  
Li tal so rengn anvlop lespas  
Grenpe -ranpe -fonse -touye  
Li zet file , li met lasenn  
Touf lavi nouvo bourzon  
 
Rod so kanbar bril so kanbar  
 
Zenn laliann leng zoli garson  
Pe fer parey koum a lotla  
Li finn aprann ar so papa  
Mont dadak lor pie banbou  
 
Rod so kanbar bril so kanbar  
 
LOUGAROU PAPIEMASE  
Pa plore -plore baba  
Pa bizen gagn per  
Papa ek mama nou la  
Ferm lizie , dodo 
 
Kan mo ti ena to laz  
Parey kouma twa  
Aswar mo ti fer kosmar  
Lougarou m anz mwa  
Lougarou kime -grense  
Ouver gran lagel  
Me zame li ti gagn mwa  
Mo nam ti pli for  
 
Pa bizen to per baba  
Ferm lizie dormi  
Lougarou Papiemase  
Obliz nou grandi.  
 
ANVI ANVI  
Panse angourdi, gete abriti  
Fer kolkamani lor anvi anvi.  
Respirasion mens, enspira sion pens,  
Me anvi anvi fou nou tou enn rens.  
77 
  
Li finn gagn laysenns, Chombo -Tou-Anplas,  
Pou tini anplas zwisans ramas kas.  
Li giji -giji nou anvi anvi.  
Letansa karya devor no u piti.  
 
PORLWI PELMEL  
Montagn Signo lor so ledo,  
Labourdonnais ambalao,  
Lapis zig zag dadak Sannmars  
Ploy Sitadel kouma enn gars.  
 
Magazen ouver -ferme,  
Lasanser monte -desann,  
Mersedes ale -vini, 
Partou -partou dernie model.  
 
Porlwi finn met palto pelmel.  
 
KARYA  
Li enn bebet tipti -tipti 
Kouler maladi  
Tousel -tousel zame zwenn li  
Telman li t ipti 
Mo pa kone kot li sorti  
Ar so simiz gri  
Kifer li disparet midi  
Reparet minwi  
 
Li enn bebet tipti -tipti ki kasiet soley  
Dan nwar dan nwar fabrik so nik ar nou neglizans  
Li grignote partou kote fer piti par grap  
So gourmandiz grandi kosmar al devor bann  liv 
Me kan li rant dan nou servo ki vinn ros lagal  
Lerla kouma tipti bebet nou kasiet soley.  
 
BALAD ENN MALAD  
Mo konn mo lepok, lepok to papa,  
Kan enn fwa letan dimoun vinn kot mwa,  
Sirtou Shannkrannti dan spesial rout  
Pout gout gajak rar laplaz mo douser , 
Lonbraz mo repo, dilo mo freser.  
 
Zordi mo pa bien,  
Mo lili labou.  
Lete mo gagn fre,  
Liver mo gagn so.  
 
Mo kone, beta, to papa pa la;  
Lepok Shannkrannti finn swiv to papa;  
Bis spesial rout nepli spesial.  
Tekewe beton, drenaz goudrone  
Finn kraz mo lakaz, zis nom ki reste.  
78 
  
Mo apel Pereber,  
Mo vre nom li Yer.  
Lete mo gagn fre  
Liver mo gagn so.  
 
GRANBE  
Granbe -Lanwit, twa to enn fwet!  
Zetwal garni lor to latet,  
Rob diaman lor to ledo,  
Enn lipou lor to likou.  
 
REV PE RETRESI  
Ti lapli kontinie -kontinie pe grene  
Lor later rasazie, tranp lezo bann zwazo,  
Pouri tou bann rasinn, fletri tou bann pie fri,  
Anfle lentelizans. Bann rev pe retresi.  
 
Dan-nwar -dan-nwar lonbraz skelet Lerwa K arya  
Tik parsi, trik parla, tray -traye san traka,  
Devor tou nouritir dan karay so vw azen.  
Balye tou mo dir ou, mem restan pou lisien.  
 
Sa Karyate Karya, poumon plen ar lagli.  
Finn ordonn ti lapli kontinie mouy lavi,  
Mouy lespri, mouy bann rev, mouy lanvi r eflesi,  
Mouy mouye tou kote ziska li gagn rebi.  
Ti lapli gagn lagam dans sega lor no u nam.  
Me ravann finn tranpe.  
 
Li nepli sonn kram -kram.  
 
LASANN ENN REV  
Enn ti baba fek konn marse  
Tatonn -tatonn detrwa ti pa,  
Gazouy -gazouy detrwa ti son,  
Avoy lame, may s o mama.  
Mama -papa trap ti baba,  
Anbras enn sourir inosan  
Dan enn gran rev san polisi on 
Sitan zot sir ki pli divan  
Pa pou ena okenn ta xion. 
Mama -papa ek zot bebe.  
 
Letan pase, efas sourir,  
Pas-kord fer mel lor kapavet,  
Bann fantom grens dan souvenir,  
Lasann  enn rev poz lor dwatet.  
Get-get get gete  
 
Li get -gete  
Get-gete lavi  
Tourn -tourne vi r-vire 
79 
 So gete may -maye say -saye  
Li riy -riye grat -grat so latet  
Frot-frot so lizie  
Fouy -fouy so gete  
Say-saye may -maye vir -vire tourn -tourne  
Li tann enn parol  
Fre-fre sort dan bwat konserv  
Li karkiy lizie  
Li riye frot -frot lame  
Anfen li'nn trouve  
Li met pa rol lor so lizie  
Get-get lavi tourn -tourne vir -vire 
Me get lao papa  
 
Me get lao papa  
Mama mouton ek ti mouton  
Pe sot -sote dan enn flakon  
Saperon rouz ek bann ti nen  
Pe dans -danse kas -kas leren  
Si to get bien to pou trouve  
Me get lao papa  
Mo get lao mo pa t rouve  
Gro-gro plot niaz kouma koton  
Pe flot -flote dan lesiel ble  
Dan choul -choule enn depresion  
Me get lao papa  
Si to get bien to pou trouve.  
 
PROZEKTER - (I) 
Laba dan nwar  bann bon zanfan  
Zot lizie kiin fixe lor mwa.  
Tou finn regle dan lamanier  
Pou zot tr ouv zis zoli zimaz.  
Spot, pourswit, papie mouslinn  
Fer sak goni debal laswa.  
Mo pa trouv zot, pa enportan.  
Zot bien kontan seki zot kwar.  
 
PROZEKTER - (II) 
Lafoul finn mase miting koumanse  
Parts of Speech prosodie trikot kamizol  
Lexem idrozenn kouma servol an 
Balans zot lake kas lalinn ale  
Choula la monte lamas bwar fonem  
Yenn kas so karem  
Fraz senp konplex -konplike  
Sinonim, antonim, omonim  
Paradox, omofonn, code -switchin g 
Akrolek, mezolek, bazilek,  
Digresion, difamasion,  
File, maye, trese, demaye, roule, de roule  
 
Pistas sale griye  
80 
 PISTAS SALE GRIYE  
Tou lizie vire.  
 
PROZEKTER - (III) 
Ler li rantre  
Glory to thee God -save -the queen  
Sofa dres ledo sakouy so salte  
Mikro dres l agorz  
Kolie fler dres so petal  
Papie reviz so diskour  
Lizie vire rod sourir  
Linet souy e nn tas dilwil  
Ki bar so gete  
Ledwa ar zong bien verni grat enn ti tanpann  
Ledwa ar bag bien garni grat dan kwen nene  
Tou lizie fixe lor li  
Tou lalev desinn sourir  
Pou g et so gete  
Lergete  
So gete  
Finn kole  
Lor plitar va gete  
 
TWA KI TWA? - (I) 
Twa ki twa?  
Mwa ki mwa?  
Enn zoyon,  
Plise, plise  
Pa res nanye  
 
Li finn vieyi, so seve blan,  
Li pa parey kouma avan.  
 
Ki to kone?  
Ki mo kone?  
Plis mo kone,  
Mwens mo kone;  
Plis mo dir,  
Mwens mo sir;  
Plis mo trouve  
Plis ena pou rode;  
 
Li finn vieyi, so seve blan,  
Li pa par ey kouma avan.  
 
Ki to pou fer?  
Ki mo pou fer?  
Rod enn regar pou konpran,  
Rod enn regar pou met prop.  
 
TWA KI TWA? - (II) 
Enn ti garson dan so vilaz  
Zwe lamok delivre, s apsiway, goulidannta;  
81 
 Enn ti vilazwa al viv dan lavil  
Swaf goulidannta  
Al koken le xi dan  lakour madam;  
Enn ti garson al gran kolez, liniversite  
Aprann louk lavi dan karodamie,  
Aprann yam lemonn ar lizie flitre,  
Swaf fangouren ek flanbwayan  
Finn poz so plim  lor enn paz blan;  
Enn ti garson kasiet lapli anba pie lila,  
Enn ti garson dan lakrwaze pe rod enn regar  
Pou kapav trouv enn lizour ar enn regar nef.  
Enn ti garson.  
 
MWA EK LOTLA  
Mo ete seki mo kwar mo ete,  
Mo kwar mo ete seki lotla fer mwa kwar mo ete, 
Lotla kwar mo ete seki li kwar mo ete.  
Me ki mo ete?  
Pa kone.  
 
Li li sir li kone:  
Toulezou r mem ler  
Li roul lor mem sime;  
Toulezour mem parey  
Li aret kot mem lakrwaze,  
Get agos, get adrwat  
Fons drwat divan li.  
Li li sir li kone:  
Peyna dout, peyna kest ion, peyna plas pou rev.  
 
Me si  
Seki li kwar  
Li pa seki li kwar li ete?  
Si sime drwat pa ekzist e? 
Si lakrwaze pa ekziste?  
Si gos pe get drwat dan enn laglas?  
Si... 
 
KONN SERVI TO VEREN  
To leve gramaten, enn douser to kontan  
Dan so demi -somey mirmir enn ti parol;  
To ouver to lizie, zimaz enn ti zanfan  
Gazouy detrwa silab: "pizon vol, karanbol";  
To ka s enn ti pares, deryer rido double  
To tann lavi koule, letan glis lor vites;  
To fer vit pou may li, lekours finn koumanse,  
Degaze -galoupe sakenn ris so kales.  
Pa fatig to latet si groker pe boude,  
Tilespri pe zoure, mesanste pe file,  
Grosierte pe gonfle - li finn ariv so top - 
Makrotaz pe donn bal, laont ek lamourprop  
Finn fini fermante dan lestoma lisien.  
82 
  
Pa fatig to latet! Konn servi to veren!  
 
SIPEK*1 
Mo sipe k giji mwa, li kares mo lame,  
Li resof mo lalev; kramkram ant mo ledan,  
Fondan dan mo labous li plen mwa ar douser  
Me ler mo'nn fini zwir mo sipek manz mwa kri.  
 
Mo sipek atir mwa, anvlop mwa, sarye mwa;  
Mo donn li mo lavi toulezour - touletan;  
Mo alim san brani kot lipie so gran tronn  
Me ler lames fini mo sipek manz mwa kri.  
 
Lavi, lamour, lespwar da ns ant rev ek kosmar;  
Pli obskir ki fontier liniver, pli profon  
Ki avan koumansman, zot enpoz zot lalwa,  
Devor ar lapeti zot pwenter pli devwe,  
Aranz nou lenz l amor ar difil nou frison.  
Sipek! Tomem koumansman, tomem nou lafen.  
 
VIV LIV!  
Zordi gramaten mo' nn desid met lord.  
Bann liv ki tap pil bizen dibout krent  
Lor tablet antik mo larmwar vitre;  
Lord alfabetik, lord kalandriye  
Komann yerarsi. Mo dir ou rikord,  
Tou finn rant dan lord.  
 
Zot ledo drwat -drwat dan zot iniform  
Konzig let annor zot idantite.  
Maro ken salyout, gor lor larkansiel,  
Dres lalinn rekta kouma dan parad.  
Loder nef partou, naftalinn manti.  
Zes touy konesans.  
 
Kikfwa, pa kone, kapavet enn zour  
Mo'a zet enn koudey pou kone ki'ena  
Ant bann kouvertir.  
Kan va gagn letan, peyna pou prese.  
Kikfwa.  
 
Etae matlo, kikfwa san atann  
Enn kole xioner, enn gran miliarder,  
Ofer pou pran tou: liv, larmwar antik.  
Lerla mo tap plen. Mo kontan mo liv,  
Mo ador mo liv.  
Viv liv!  
 
 
 
1 *Sipek: la mante religieuse/the praying mantis.  
83 
 KOT MWA  
I 
Mwa mo finn fek aste Toyota joutifri,  
Mo pa finn tir plastik pou so siez pa s ali, 
Mo garson enn oustad, li finn pas G.C.E.  
Enn minis finn ed li gagn job dan gouvernman,  
Mo tifi pou marye enn planter mem jati,  
Enn swami fer pouja akot mwa sak Zedi,  
Mo fer lekonomi, lamone fer piti,  
Mo baitka bizen mwa, finn nom mwa prezidan.  
Aster t o vinn dir mwa sipa ki komeraz:  
Aparteid, demokrasi, dezarmeman,  
Palestinn, koripsion, ozonn, anvironnman!  
Nou tou ere kot mwa, aret to badinaz.  
                           
                               II 
Bien boner gramaten azann kas mo somey,  
Mo leve, m o priye pou mo akey soley,  
Mo okip mo zarden, mo ramas bann boutey,  
- Fale pa lalimier get bann erer aswar - 
Toule -mwa dan sevings mo vers tou mo lapey,  
Atra ver antivol mo vey bien mo soley,  
Deryer enn miray ot mo kasiet mo lavey,  
Mo biznes raport gro, bie n gro, kwar mwa monwar.  
Aster to vinn dir mwa sipa ki komeraz:  
Salman Rushdie! Perestroyka! Pasolini!  
Poezi! Filozofi! Meritrokrasi!  
Nou tou ere kot mwa, are t to badinaz.  
                             III 
Finn nom mwa direkter, gran bwana enstiti.  
Enstri xion bien formel: bizen fann lapipi,  
Envant bann teori. Si bizen koz manti;  
Mo patron kontan mwa, mo gagn boukou zwisans,  
Mo metres seve blon efas soy mo lavi,  
Fer mwa bliye mo fam ki finn res enn jangli,  
Ar so lapo bien blan li finn penn mo lespri,  
Mo'enn ma nm lakademi, les mo zwir mo pwisans.  
Aster to vinn dir mwa sipa ki komeraz:  
Frantz Fanon, lang Kreol, metisaz, tolerans,  
Kreasion nouvo rol, nouvo baz, nouvo  dans!  
Nou tou ere kot mwa, aret to badinaz.  
                              IV 
Mo viv dan enn "bunke r", 
Mo loto pa per bal,  
Mo bann zom bien arme,  
Aret to komeraz,  
Ar mwa pa badine  
Tansion! Sinon. .. 
 
LASESRES  
                          I 
Lasesres voras kras l aflam rapas  
Lor nesans timid bann repous tann -tann,  
84 
 Anflam lapay sek ki pa bizen plis  
Ki enn ti rim er, enn soupson dife  
Pou envant choula, fann so lapipi,  
Griy lesans lavi ar lalang lanfer.  
Dan salon kwafer  
Dimoun koz -koze:  
Legim finn vinn ser,  
Seval favor i 
Kabri manz salad.  
                          II 
Lasesres voras pe sous zi lavi  
Bann nouvo semans, gref, bouton, bourzon;  
Fawntennpenn finn sek, lapentir finn red,  
Lamwel kolonn vertebral, koumadir  
Mastik, fer mouvman balrinn vinn skelet,  
Fer roulman ravan n grenn dan lapousier.  
Dan salon kwafer  
Dimoun koz -koze:  
Dilo finn vinn lor,  
Zoli fim zordi,  
Bourik  manz lazle.  
                       III 
Lasesres voras manz lentelizans,  
Aval laservel ar lapeti mons;  
Lalang lasie rouz, kouma lav volkan  
Pe fouy gro -gro tr ou dan leternite,  
Trangle nou bann rev dan kosmar bouyant,  
Griy nou lavenir lor labrez silans.  
Dan salon kwafer  
Dimoun koz -koze:  
Bann rezervwar sek,  
Kan prosen tiraz,  
Sat manz so piti.  
                          IV 
Lasesres voras devor santiman,  
Debalans vi zion, kas nou prop konte;  
Pe bril nou desten - diboute gete - 
Pe viol nou zanfan, defons nou lakaz,  
Manti pran plas vre - diboute gete,  
Sakenn so sakenn, sakenn rod so bout - 
Dan salon kwafer  
Dimoun koz -koze:  
Dilo pa koule,  
Mo jati mari,  
Lisien manz kaka.  
 
SA KI APEL LASANS!  
Enn ti toutou ge, blan -nwar -zonn -maron,  
Roke kas -pake, peyna so segon  
Dan debro uy difil mem si difisil,  
Fofil so sime ant filwar veykil,  
(dernie -model rod imit larkansiel,  
orspawer peper manivel labiel.)  
85 
 dan enn kwen liver tras so terit war 
kot Nanar -Razwar zame pou gagn bar.  
Bann toutou deras (tekel, labrador)  
Pe monte -desann; kolie -lasenn lor  
Dan lame enn lot kontrol zot kadans;  
Rezim balanse, (sa ki ’apel lasans!)  
Tou deroul dan lord dapre taymteboul,  
Zame pou pas kord, pa pou konn treb oul. 
 
ARETE FOUTOU!  
Larout deklenke, sekous defonse,  
Trafik sot -sote zwe kouk ar bann trou,  
Tik ago s, tik adrwat, tas omilie.  
Bon dimoun kriye: "Arete foutou!"  
 
Masak mekanik, foser sem terer,  
Laysenns dan lanvlop met lord lor larout,  
Met sime kler ziska d an simitier.  
Bon dimoun kriye: "Chombo kout -ke-kout!"  
 
Merit defonse, lespwar deklenke,  
Ferple dan gandol lor kadav fines;  
Konsians zwe kouk ar lamourprop bankout,  
Tras sime pou glorifie grosierte;  
Rev anbalao donn signal detres.  
Bon dimoun kriye: "Ale -ou-ferfout!"  
 
PA DIR MWA!  
Moris finn pran plas kazern lapolis,  
Enn larme mous ver pe dres lalis nwar,  
Vers lesans choula, bwar tou nou demars,  
Ar gro -gro bogi mars lefrait pouvwar?  
Pa dir mwa! Pa rakont zistwar do ta.  
                       II 
Moris dan kales sef -pion longanis,  
So larme mous ver fer vis ar lape,  
Lazistis vinn tris, lar manz lasesres,  
Ar gr o-gro kalchoul pe devor respe?  
Pa dir mwa! Pa rakont zistwar do ta.  
                       III 
Moris pe glis net dan  nisa fasis,  
Enn larme mous ver fer tis lor fouzer,  
Bril nou lesperans, blok tou nou resers,  
Ar gro -gro fos tez tengn vre lalimier?  
Pa dir m wa! Pa rakont zistwar do ta.  
                       IV 
Moris li enn far ki ekler Moris,  
Tou zanfan Moris koz angle -franse,  
Zis seki pares pa pe gagn lagres,  
Ar abesede nou fer tig danse.  
Aster to vinn dir sipa ki zafer?  
 
86 
 LOT KOTE BARLIZOUR  
Lot kote barlizo ur madam Sanfwa Memzafer  
Ramas so poul, ferm laport -lafnet,  
Alim lalanp, sof manze, met zanfan dormi,  
Atann mari  
Depi lepremie ziska lepremie.  
 
Lot kote barlizour Helenn Bonker  
Refabrik so nam ar enn kous kosmetik  
Pou kasiet lavey; fit so zorey pou ekout  
Tronp BMW, prepar marsandiz pou kliyan  
Gourman - parfwa lizie pli gro ki vant - 
Biznes raport gro  
Depi noe ziska dime . 
 
Lot kote barlizour koumari Vierz Vestal  
Dan koki benitie konsolid so lafwa;  
Ant pous ek lendex ti lagren roule;  
Ar kares douser, ar soupi r sekre;  
Soupir repete, litani toultan.  
 
Lot kote barlizour Sir Koutta -Gram  
Kouma Pavlov ar so lisien regle masinn  
Ar so baget sef -dorkes li fer odja:  
Avan pou res kouma avan,  
Apre parey pou res avan,  
Avan limem avan,  
Peyna pli apre ki avan,  
Avan li leprem ie, li dime, li toultan.  
 
STATIF  
Mou malang mengi -mengi  
Statif dan enn rev bouz fix  
Ti pou kikfwa zame pe  
Lis lakagn  lagli-lagli 
Statif fonn dan kloroform  
Pase prezan san fitir  
Kapav ti pou me pa finn  
Jos jalsa jaldi -jaldi 
Get statif dan tamasa  
Pe balote d an nisa  
Kapav bizen tralala  
Statif napeyna traka  
Sala-koutta bouz waya.  
 
ENTRANZITIF FITIR  
Soley leve, soley kouse,  
Lapli tonbe, seve mouye,  
Chiniraja diboute, desarze, dormi.  
 
Soley kouse, zetwal briye,  
Lalinn leve, ozonn fane,  
Zetwal briye, zegwi pike,  
87 
 Pwazon rantre, lapo fletri,  
Chiniraja dibout -diboute, desarz -desarze, dormi.  
 
Lapo fletri, leker gounga,  
Lespri langr a, Chiniraja angourdi,  
Desarz -desarz dan dormi.  
 
DO 
Mozar ar do galvaniz lespri,  
Lavwa lakte rim ar galaxi  
Zipiter pez lizie ar Venis  
Lenfin i donn later dis lor dis.  
Madona mirmir enn bersez  
Dodo baba dodo, somey pez  
Popier bann ti zwazo dan zot nik.  
 
Do, dou do, pa lazle pou bourik.  
 
Dodo finn dodo minwi -mwen -midi,  
Madona pe plor disan zwazo,  
Do finn tas dan zorey enn sourday  
Ferblantie manti -manti ki'nn tay  
Solfez pou bous trou lor lesafo.  
 
Ar do miner li fer rapsodi.  
 
MARISIA  
Marisia ledan dile  
Bann ti p etal margerit  
Dan freser tied so sourir  
Lor laplaz ki tal disab  
Garni ar koki boner  
Pou anpes lalang dilo  
Sikann lipie filao  
Pe get lekim zw e piano  
 
Marisia labous onte  
Finn fel de fwa CPE  
Get ledan lansar bles -bles 
Kolie mouye disab fen  
Laroul sourd mont kadadak  
Kras lekim lor brizan mor  
 
Marisia latet bese  
Lekor sifone  
Lespri rapiese  
Get soley kouse  
Per soley leve  
 
TOUFANN  
Lamizik stereo, la vwa Elvis -John -Paul -George -Ringo  
Anvlop nou dan enn sekous oralanti,  
Toufann finn fini.  
88 
 Prospero met so lil sek dan soley,  
Aryel ek Kalibann kas pwagnedme,  
Miranda dres so zipon sifone,  
Ferdinan karkiy lizie, ramas perl.  
Toufann finn fini.  
 
Toufann finn fi ni. 
Waste Island lor lalinn lorizon pe  
Sant sante lasirenn dolce -vita,  
Pe atir dan lebra douser chalta  
Sweeney - Chiniraja - Etsetera.  
Mem Ulysse pe dormi anba pie la.  
 
Mistik Mark Twain! Li rapel e regret  
Douser paradi dan vant so mama,  
Li rod e li trouv enn ti lil model  
Pou konplet travay Bondie fatige.  
Anou selebre!  
Selebre lil rev, lil metis, lil far.  
Far, far away;  far, far away.  
Mo tann lavwa bann zanfan larkansiel  
Plore ler lalimier realime.  
Bayonet finn pran plas fizib.  
Aplodi aplodi  
Swasant bouzi  
Ekler mo dezespwar  
Selebre selebre  
Lil far  
Lil ipokrit lil manter.  
 
BAPREBAP!  
Dan lekol kot mo travay  
Sat maron finn gagn meday.  
Li finn ranz teori nef  
Pou fer chouchoundarr vinn sef;  
Ar so palet kakavas  
Li finn masonn net lespas;  
Li finn tay -tay larkansiel  
Pou balizonn gous dimiel,  
Pou atas zoli rozet  
Dan likou bann skelet;  
Li finn souk enn niaz lapli  
Pou souy prop  bann libreri,  
Efas soy dan di xioner,  
Koriz soz dan liv gramer;  
Ar enn tanpet elektrik  
Li finn ekler brakabrik  
Kavern kot, pa mwa, li sa  
Pe fer m aja dan lebra  
Stalin, Adolf ek Josef,  
Sef chouchoundar finn vinn sef.  
Baprebap!  
89 
  
POOR TOM'S A - COLD  
Yer swar E liot kas mo somey  
Ki ariv twa ti grengale?  
Sweeney kot twa pe fann pikan, pe soul bontan  
Twa ki to fer?  
Nek pou tir plan, rod to ti bout,  
Zis man z pistas, get sinema?  
Deryer bann vit beton tente  
Li fixe drwat lor lagazet  
Divan -deryer -sirlekote -lao-anba -partou kote  
Lasirenn rouz far alime  
Pe kord koltar lor gran sime  
Sistem soler dimann pardon  
Lor so zenou li pe bouz fix  
 
Sweeney pe lir so oroskop  
 
Lady Sweeney finn al Lerop  
Sweeney Jounior, Sweeney Maynor  
Sweeney Kikfwa, Sweeney Kapav  
Pe zwe ansam me separe  
Miouzikalcher otour enn sez  
Ena Sweeney pe pas siro  
Ena seki pe menase  
Ena osi seki plore  
Kout kouto fermal dan ledo  
 
Sweeney Sinior pans lamwat ie 
Lot lamwatie - pa neseser so plis meyer - 
Finn al kasiet anba rever so vie palto  
Li prefer lir so oroskop  
Fer enn sourir, ploy lagazet, ser lamaswar  
Lamwatie dres ar lamwatie  
Lager pou siz lor mem pov sez  
 
Ki ariv twa ti grengale?  
To pou bouz fix?  
To pr efer lir to oroskop?  
 
"- Waste Land pe file  
kouma laliann anpwazone - 
Captain, my Captain - 
Dilo pe rant dan mo  soulie - 
Poor Tom's a cold".  
 
Eliot ale sakouy latet  
Marsan oroskop finn ouver  
Sipermarket Siper -Siper  
Sweeney ti poz so premie pier  
 
90 
 VERZE CHAL TA 
Kan letan ek lespas bien -bien avan avan  
Ti koumans regle ton nou gete, nou konpran  
Mo gran chacha desid aras  tou pie chalta  
- Ar zot ver eg, zot mouste meg zot bien abba.  
 
Mo vwazen yer, li pli bonker, finn plant imans  
Verze chalta. Lonbraz partou prote z so brans.  
Chalta par ta grens ledan ler, pale niaz kwi  
Ar so egrer. Lougarou dans sega zombi.  
 
Mo vwazen yer ki li ete? Ala li'ena!  
Karo, loto, bato, sato, verze chalta.  
Manejer labank sot sime kas pognedme,  
Diniter nam simitier priye so portre,  
Ar zasar  mor-vivan li aranz nou labous.  
Letansa lougarou dans nisa ar foulous.  
 
LAPRIYER  
 
I 
Senier ou ki gran, mizerikordie,  
Ou'nn donn nou latet pou nou met kasket,  
Ou'nn donn nou nene pou nou met linet,  
Ou'nn donn nou lizie pou nou louk vwazen,  
Labous pou modi k ouzen ek prosen,  
Lalang pou flate, fer malen vinn bet,  
Ou'nn donn nou lame pou nou tini fwet,  
Lipie pou  pez fren kan bizen fonse.  
II 
Senier ou ki gran, mizerikordie,  
Oumem ou oukip desten nou bann met  
Dir zot kimanier bizen trap baget,  
Kimanyer vote pou sa nz nou desten,  
Ar ki pou pas bag pou gagn plas dan tren,  
Ar ki pou kas bag bikoz li'nn vinn tret,  
Kisan nla onet, poet ou raket,  
Ki zot fale fer kan boul devire.  
                           III 
Senier ou ki gran, mizerikordie,  
Ou'nn donn nou poumon pou fim s igaret,  
Ou'nn donn nou lefwa pou al labivet,  
Ou'nn donn nou lespri pou vey nou dibien,  
Lafwa pou triyan g fotey maroken,  
Ou bizen dir mwa - kikfwa mo tro bet,  
Mo pa pe konpran, mo lespri fizet - 
Kifer asakfwa ou'anpes zot fane.  
                         IV 
Senier ou ki gran, mizerikordie,  
Ou kas gouvernman akoz ansien det,  
Ou ranz gouvernman ar nouvo reset,  
Ou fer transfiz yer vinn ou sakristen,  
Ou fer aswar yer vinn nou gramaten.  
91 
 Res zis enn mision: grander enn topet  
Ek enn kouyoner tro bel langoumet!  
Fer zo t mem parey, mo pou satisfe.  
 
REPIBLIK BARIK VID  
                                  I 
Doumboudoum! Doumbadadoum! Doumboudoum!  
Doumdoum!  
Enn lelefan maf -maf dan magazen porslenn  
Pe konpoz nouvo im Repliblik Barik Vid;  
Ipopotam, rinesoros ek dinozor  
Don lagam , met sawal, mont choula, kraz vesel.  
Doumboudoum.  
Bate barik vid,  
Roule to drom vid,  
Rod enn ferblan vid,  
Ramas tou touk vid  
Les Barik Vid gaga -gaga.  
 
                                II 
Doumboudoum! Doumbadaboum! Doumboudoum!  
Doumdoum!  
Lapen, kabri, torti  get atraver vitrinn,  
Sey desifre, aba, melodi istorik;  
Lelefan dekrete: bizen enform atik,  
Modernizasion ek dekolonizasion.  
Doumboudoum.  
Bate barik vid,  
Roule to drom vid,  
Rod enn ferblan vid,  
Ramas tou touk vid,  
Si pa konpran aprann par ker.  
                               III 
Doumboudoum! Doumbadaboum! Doumboudoum!  
Doumdoum!  
Bizen dekolon iz IMF, ACP,  
World Bank, World Net, Larenn, RFO, BBC;  
Bizen dekoloniz bann masinn enporte,  
Kapital, manejer, bann exper etranze.  
Doumboudoum.  
Bate barik vid,  
Roule to drom  vid, 
Rod enn ferblan vid,  
Ramas tou touk vid,  
Pas dorir lor tronn prezidan.  
                              
                                IV 
Doumboudoum! Doumbadaboum! Doumboudoum!  
Doumdoum!  
Pwason mank o xizenn pe nwaye dan dilo,  
Zwazo lezel kole pe apran n galoupe,  
Bengali, kardinal pe lager leritaz,  
Maladi finn fini fer so nik dan salon,  
92 
 Bizen dekoloniz dekolonizasion;  
Bizen! Bizen! Il faut! Bezwen! Must! Should! Would!  
Doumboudoum.  
God save our ça ira,  
Long live allons enfants de la patrie,  
Le jour de gl oire jana gana mana,  
Bate barik vid,  
Ramas tou touk vid,  
Dodo baba, les papa kourtiz mama.  
 
REKOMANDASION  
To whom it may concern  
Mwa Abs Lemanifik, sendespri, foul konsian,  
Foul kone, foul tande, foul panse, foul konpran,  
Anbonn -sante fizik, metafizik, mor al, 
Estetik, biolozik, zenetik e mantal  
Mo sertifie san ezite, san koz manti,  
San lek er-sal, san gro -poumon, san gagn vomi,  
Otan ki mo kone, malgre seki pe dir,  
Malgre seki ti dir, malgre seki pou dir,  
Ki kamwad Maxi -Mini -Siper -Abs-Junior,  
Mo dofen -eritie (ki finn konfes so tor)  
- Disan lor dan lavenn, martir nob dan larenn - 
Li pli gran j enntoulmenn, pou ankor enn semenn,  
De semenn, trwa semenn ... ziska Zizman Dernie,  
Mo peyna okenn dout, mo foul -foul satisfe.  
 
Li peyna disan so, zame li sap lor kal,  
Li bien stab, kouma mwa, pa fer enn mous dimal,  
Li pa koken mikro, li kontan pwalon so,  
Zame li finn tap mwa kout kouto dan ledo.  
Sa rekomandasion samem mo testaman,  
Mo ordonn bann krwayan met li dan zot kanpman,  
Pou zot rapel toultan ler zot rod enn gardien  
Pou vey bien zot dibien kont enn larme voryen.  
Mo dofen -eritie dispoze a xepte  
- Li nap a aswafe, zis enpe fatige - 
Nenport ki pozision san okenn kondision;  
Li pran seki donn li, li peyna anbision:  
Gablou konstitision, sef -komi vwayazer,  
Afen seki ou'le. Napa  gard dan leker.  
 
Signe: Abs Lemanifik  
Le Abszour/Absmwa/Letermanifik  
 
MARYAZ DERANZE  
                      I 
E Lord Byron! Pa fer bezer, dalon!  
Pret mwa enn kou to otava rima,  
Samem to ti servi dan to vizion  
Pou selebre grander to lerwa  
Fouka e so bann on et konpagnon.  
Eta pret mwa sa. Mem mo enn fatra  
93 
 Mo bizen ekrir enn let mo gate  
Pou fe r li konpran mo gagn for marye.  
                     II 
Mo gagn for marye! Kwar mwa mo pa fou.  
Me ar kisannla mo pou pas lalians?  
Enn biznes dirab pa fou mwa dan trou,  
To kone matlo, mwa mo finn net rans  
Nek pas lanwit blans kouma trouloulou,  
Ploy kouma ka nif san okenn zwisans.  
Maryaz pa badinaz, mo bien ferfout,  
Kas pa latet, pourvi mo gagn mo bout.  
                      III 
E matlo Byron, pa kwar mo Southey,  
Repibliken mo narsis. Mwa mo plis.  
Mwa mo Marxis -Leninis, pa ase,  
Mo osi Bakouninis -Reganis;  
Kan mo  sanz kazak personn pa trouve,  
Mo pa rasis, zis enpe longanis.  
To trouve ki to'nn fer? Koz komeraz  
Kan mwa mo bizen aranz mo maryaz.  
                       IV 
Mo bizen mar ye. Kifer tas dan tanp  
Kan pretandan kalite lor kouler  
Telman fer ziedou ki lizie gag n kranp?  
Kifer roul lor zant? Naz dan sek, kifer?  
Get tou lezot zwir, nek tini lalanp?  
Mo desizion kler, nek bizen partner.  
Pou sov mo lapo, pou mo kas piso  
Mo pou fer kok o mem ar enn poto.  
                       V 
Byron to kone, difisil swazir.  
Mo dir sa ar twa, pa dir sa personn,  
Ena enn pwenter - so lamour mo sir - 
Ar ki mo pou bien, mo pou gagn li bonn,  
Me mank lavantaz mem so panse pir.  
Samem mo tike tansion mo riy zon n; 
Bizen bien gete, tansion plonz dan sek,  
Olie manz kaviar , bez bouyon tek -tek. 
                      VI 
Bizen marsande pou gagn enn zis pri;  
Lartik bon, enpe ansent, preske viez.  
Mo bizen fer vit, pa kapav res kri,  
Get bien kat kote pou pa tom dan piez,  
Finn fini tir plan, pa pou'ena dibri:  
Fians ar enn e gard leres lor labrez.  
Ayaya! Ge t bez! Li pe souk mo pies.  
Mo'a xepte papa pou vinn to metres.  
                         VII 
Byron to'nn trouve? Enn sel tralala!  
Partou kot pase nek nimakaram;  
Pou enpe pay sa, detrwa gout nisa  
Zot fer mwa manz gram, fini mwa kram -kram,  
Fann kontra maryaz, t or mo sokola,  
94 
 Gagn toupe dir mwa pa sagren. Salam,  
Si to zwenn Southey pa bliye dir li  
Isi dan Moris mo'nn zwenn so mari.  
 
MIOUZIKALCHER  
Dan enn gran karo brile  
Kot sienda n refiz pouse  
Sa Mazeste Chouchoundarr  
Pou fer bliye gran garrbarr  
Organiz enn tamasa , 
Fennsifer dernie nisa:  
Enn tournwa miouzikalcher.  
 
Premie pri enn plas dan tren,  
Mem stennding pa fer nanye.  
 
Tou bann ero mem parey  
Exite, perdi somey:  
Sir Kouttagram, Sir Lakagn,  
Sir Trousanfon, Sir Bisagn,  
Sir Derti, Gro Lageli,  
Santipi, Lagli Lagli  
Pe treyn for -for pou gran zour.  
 
Fer lapriyer, rod faver,  
Fer sakrifis, pas diber.  
 
Zour sakre par oroskop  
Soley ouver so lanvlop - 
Kok pa gagn letan sante,  
Lakle ankor pe reve - 
Detrwa reyon fer zig -zig, 
Resof leker bann dan vag  
Ki tann tronpet laviktwar.  
 
Bann perdan pa gagn traka!  
Tousa zis enn sinema.  
 
Lorkes pe zwe popouri  
Larkansiel, enn senfoni  
Konpoze espesialman  
Pou selebre kouronnman  
Gran sanpion miouzikalcher,  
Venker mach Roder Deler,  
Nouvo depar istorik.  
 
Lapis finn fini trase:  
Enn gran serk plis  ki parfe.  
 
Miouzikalcher koumanse.  
Bann zoke Sa Mazeste  
Tourn -tourne pe fer laronn,  
Sakenn so lizie lor tronn,  
95 
 Enn ti lak, enn ti zanbek,  
Ferple partou pe tom sek,  
Fale p a les kas piso.  
 
Rambo, Zoro, tou ero  
Oblize balye karo.  
 
Amizir letan pase  
Kantite s ez diminie,  
Serk ferme kouma leto,  
Bann ero pe transpir gro,  
Kas koko ek kas palto,  
Tap kout kouto dan ledo  
Sak fwa refri pa gete.  
 
Enn gran fami finn reyni.  
Nou tou dir: "Bondie Mersi".  
 
Ler final finn arive  
Enn sel sez zis omilie,  
Pa enn sez, enn gran fo tey 
Enporte depi lot -pey.  
Larme ero degoute  
Zet regleman dan pagne,  
Koutpwen, koutpie donn sawal.  
 
De bengali lor enn pie  
Bat zot lezel, deklase.  
 
SIR LEO KARNE  
I 
Sir Leo Karne, enkarnasion Volonte  
Nasional Providansiel, desann dan larenn  
Pou detrir rezim Vezetal Vezetaryen.  
So larmir lafont dore imit soley mat,  
So lepe kosmik sort dan desen anime.  
- Si zot pa pe bien konpran get Klib Dorote.  
                           II 
Tou bann zanimo dan lafore Makabe  
Gagn vertiz telman zot ge - pa kwar pe fer sen n - 
Zot ranz pavyon larkansiel, tap pil lor graden,  
Jal, dolok, ravann, triyang, melodi faypat:  
Lamizik iniversel fer bann lerb tranble.  
- Pa bizen tike kan Bondie finn deside.  
                          III 
Enpasians perdi pasians, lanbians sirvolte;  
Bann sekreter -konseye pe sey tini renn,  
Anpes espion Sir Diten rod fer so malen,  
Kas konte plan Providans ar koze jat -pat; 
Peyna plas pou konfizion ek anbigwite.  
- Savedir drwat -drwa t, ron -ron vinn kare -kare.  
 
96 
  
                            IV 
Sir Leo Karne, enkarn asion Volonte  
Nasional Providansiel, konn swagn so degenn;  
Avan so nesans ti fini tras so desten  
So premie diskour ti prepare par Sokrat,  
Exper kominikasion finn lim so panse.  
- Sirirzi lespri finn anter lepok jayde.  
                           V 
Ler li des ann dan larenn so bann mam kriye  
"Ip, ip, ip, oura". So bann ennmi enn par enn  
Amenn papie medikal bikoz zot pa bien;  
Ar lepidemi jaldi adverser pe kat;  
Mem refri gagn tarr -tarri, kifer? Pa kone.  
- Bien bizen zwenn enn treter ki konn so size.  
                               VI 
Partou kot pase, konfizion pa badine;  
Sir Leo gagn kranp, pa finn fouti kas so yenn;  
Li ferm so lizie, irl enn irle leonen,  
Bann anz dan lesiel perdi plim, defons larat,  
"Baaago!" Zot kriye; ar lezel zot bous lizie.  
- Kan Leo Karne kri ye mem lesiel tranble.  
  VII 
Zipiter lor tronn dimann zot ki'nn arive.  
Ki pe fer dibri, dezord longer lasemenn?  
Li gagn sok ler li aprann par labous enn sen  
Ki so mesaze. "Mo me saze? Ferm to bwat!  
Ki sa foser la pe servi mo nom sakre.?"  
- Ler so koler tengn, li trap so vant li riye.  
                          VIII 
Enn lepidemi riye may partou kote,  
Toutsort kalite riye giji vie ek zenn,  
Lesiel, later ek lamer nepli pe gagn fen,  
Vant plen ar riye. Zis sir Leo ankor fat.  
Tro lavian pa ase lerb fer li konst ipe. 
- Zipiter donn li brouklax pou nou gagn lape!  
 
DE DAN ENN  
Realite -kosmar, kosmar -realite!  
Sove, sove, sove, peyna plas pou kasiet,  
Peyna me xinn, peyna kalman pou to tourman;  
Sove, sove, lapli -siklonn pe fer laraz,  
Peyna landrwa, peyna refiz, peyna ret ret, 
Peyna enn bout lesiel ble pou tranp to lespri  
Fatige, angourdi ki finn perdi souf.  
Sove, sove, sove! Douk fer piti ar douk.  
Galoupe, galoupe! Sans ena soulezon:  
Ayerperches, pr etaporte, klib -video,  
Farsfoud, siouger FM. Konsome, konsome!  
Enn sans ena treter, mazisien -misioner!  
 
Me si to get bien matlo to pou trouv enn rev,  
Enn bout lesiel ble ki permet twa regagn pie.  
97 
  
Ena enn bout lesiel ble ne dan enn gran rev  
Lor lezel nou pr op lespri ki finn konn evit  
Gran brizan realite ki ranz bann miray  
Pou bous  nou lizie malen ar miraz malsen  
Ena enn bout lesiel ble dan rev enn poet  
Ekoute to pou tande bizen konn gete  
Kas baryer realite efas konvansion  
Respir nouvo vibrasion ar de lizie n ef 
Vinn donn mwa enn ti koudme pou pous bann gro niaz  
Ki pe menas pou aval nou bout lesiel ble  
Si nou de marye pike nou de pou vinn enn  
Ar nou lafors konsantre langaz silansie  
Nou akord difil diskord amenn armoni  
Fer rev ek ralite vinn de torsenn sek.  
 
DAN  LAMAR MO MEMWAR  
Enn zako dan lamar mo memwar  
Ti fer mwa rapel bien yer asw ar 
Fale pa mo bliye mo rasinn  
Lepok kan pa ti ena masinn  
Kan granper mo granper so granper  
Deside pou dibout lor later  
Servi lapat divan pou grat -grat 
So latet garni ar karapat  
 
Enn zako dan lamar mo memwar  
Faner depi debi so istwar  
Enn gran zour dekouver kimanier  
Bizen fer pou fer fas ar maler  
So zeni kreater kas pake  
Li envant zouti tou kalite  
Ar dibwa ar gro ros ar ti ros  
Ti zouti gro zouti pa fer fos  
 
Enn zako dan lamar mo memwar  
Alala li'nn dekouver pouvwar  
Bann zouti ki servi pou konstrir  
Bien kapav d onn koudme pou detrir  
Sef zako fer zako deside  
Pou servi bann zouti pou touye  
Pou kase pou kraze pou met plat  
Mem si pou rekoumans mars katpat  
 
Sef zako dan lamar mo memwar  
Dan vant ar gagn enn nisa apar  
Li pa bet nou bizen rekonet  
Let par let li envant alf abet  
Me kan ler arive pou koze  
Diskite explike edike  
Alala li koumans rabase  
Ti zoure gro zoure kas pake  
98 
  
Sef zako dan lamar mo memwar  
Rod laglwar napa kwar li soular  
Li enn gran en vanter mari gran  
Li fer gran dekouvert bien galan  
Li konn alim dife pa ase  
Li mem konn anvole nek gete  
Avek so gran pouvwar ki li fer?  
Li detrir patiraz bril bann fler  
 
Sef zako dan lamar mo memwar  
Ankor for bien -bien for ki to kwar  
Malgre tou degizman tou  parfen  
Sef zako so pouvwar dan tou kwen  
Pe kontrol mo desten; bann ensten  
Vie zako pe rakle vie refren  
Nou ankor anretar do monwar  
Nou finn tas dan lamar nou memwar  
 
DONKISOT 2000  
Donkisot 2000 finn deklar lager  
Lager kont droger zougader voler  
Triyanger faner magouyer violer  
Kreater manter envanter taker  
 
Donkisot 2000 pou devi s bann vis  
Vis fasis rasis sifilis se xis 
Kominalis kapitalis kasteis kominis  
Oportinis enperyalis lazistis gosis artis  
Bis kis dis lis mis pis ris sis tis vis zis  
 
Mama Donkisot fid el ar tradision  
Finn donn so garson enn gran benedi xion 
Pou reysi so mision  kont pwazon sivilizasion  
Donkisot 2000 met so pastalon atas so kalson  
Bliye so blouzon - mo evit digresion - 
Li finn deklar lager mo'nn dir  
Lager kont koripsion lager kont polision  
Kont dominasion kont explwatasion  
Prostitision konstipasion transpirasion  
Mo'nn bliye enn - imazinasion  
Kont malpropte povrete liberte  
Kont ignorans repignans depandans zwisans vanzans  
Experyans konesans tolerans  
Kont pouritir literatir  
Kont kaskontour fe r letour  
Retour lizour detour  
Lamour  
 
Donkisot 2000 finn deklar lager kont ... 
Kont  
 
99 
 MARI GONAZ  
Ti garson mo vwazen enn mari fay batar  
Toulezour gramaten fer so mama trouv nwar  
Aswar mem sinema. Ler ariv ler dine  
Olie manz so manze nek gonaz li rode  
Mang z anana kokom konfi  
Kalaminndas kolfimalay  
 
Dan lekol mem zistwar. Li pa zis anretar  
Ti garson mo vwazen refiz fer so devwar  
So bann liv so kaye napeyna okenn paz  
Li servi tou papie pou anvlop so gonaz  
Mang zanana kokom konfi  
Kalaminndas kolfimalay  
 
Ti garso n mo vwazen ena bel anbision  
Li servi tou sime pou li gagn promosion  
Elexion pe vini so slogan fer tapaz  
Li sir li pou eli so progam enn gonaz  
Mang zanana kokom konfi  
Kalaminndas kolfimalay  
 
Mo finn fek dekouver ti garson mo vwazen  
Enn aswar klandesten ti sap dan mo leren  
Aster mo konpran li. Li parey kouma twa,  
Li parey kouma mw a. Dan gonaz li LERWA  
Mang zanana kokom konfi  
Kalaminndas kolfimalay  
 
SO GRAN LAFWA  
So lafwa anpandan lor so lalev  
Asakfwa li gagn traka li resit  
So manntra kouma'nn sante  
Parol sak re aprann par ker  
Koul dan dalo so lalang kler  
Ayo Bondie  
Enn sans lalang p eyna lezo  
 
Li finn fer latour later  
Li konn tou kontinan  
Vwayaze pa enn problem  
Kan tranza xion foul -foul tamam  
Sak fwa li tann nouvo profet  
Nouvo avatarr  
Pe manifeste  
Li pran avion  
Fer pelerinaz  
Organiz renion  
Fabrik komite  
Li pran prezidans  
Organiz kirrta nn 
Organiz lames  
Konpoz lapriyer  
100 
 Inogir enn tanp  
Met so nom lor plak  
Ramas souskripsion  
Kontrol bann ofrand  
Donn benedi xion 
Denons bann pese  
Parol ipokrit  
 
Li konn navige dan tou ba nn lapas  
Kan koutim defann manz bisagn kot li  
San ezitasion li get so vwaze n 
Tradision defann bwar enn grog kot li?  
San perdi letan li pans so kouzen  
Mo sir Bondie pou pardonn mwa  
Si mo dimann tou bann krwayan  
Met so foto dan zot kanpman  
Pou rann omaz so g ran lafwa  
 
ODISE LERWA OBERON  
Lerwa Oberon dir so Titania  
Aho Titania mo l agamsouna  
Bez dan douniya ... ki pou fer baba?  
Yer enn kolporter enn gran triyanger  
Parfwa li bayan parfwa ankanter  
Vinn fer mwa enn lof pou aste angro  
E li pou pey kash sato ek kar o 
Mo tronn mo kouronn mo rwayom Lalo  
 
Mwa mo ena det ... reset pe bese  
Depa ns pe monte ... bidze defonse  
Letansa kourtie pe rev rwayote  
Tousa bien golmal, tousa bien bankal  
Ena enn kabal pou devir bol dal  
Titania koko bizen fer ki xoz 
Sinon pou tro tar ... pa ler pou kas poz  
Koz-koz lor detay ... bizen fer ki xoz 
 
Larenn Titania fe r enn ti sourir  
Li sir Oberon zame pa finn lir  
Liv literatir lor bann avantir  
Misie Donkisot ero kontsezon  
Ki ti rod lager kont fos anbision  
Oberon li sir pou'al zwenn mem tase  
Pars ki so vizion finn tas dan take  
Lespri bann dimoun finn net detrake  
 
Dan rwa yom Lalo nouvo lapeti  
Plis ki gourmandiz pe ronz bann lespri  
Gran kouma piti pa kapav tini  
Kouma seval fou, lafen san limit  
Lamone fasil nepli ena bit  
Pa pli tar ki yer garson so pr op frer  
Enn zenes anfler kot bann boukmeker  
101 
 Finn manz lapousier rev vinn mi liarder  
 
Lerwa Oberon finn pran desizion  
Fer pelerinaz rezion par rezion  
Pou denons koripsion ek soulezon  
Fizik mistik lozik metafizik  
Biolozik zenetik elektronik  
Larenn Titania so lizie bien tris  
So sourir forse bles so figir lis  
Li ris -ris leker. Mo pa p ou dir ou plis  
 
Mo zistwar bien long. Pou'ena douz volim  
Mo pou rakont zot kouma dan enn fim  
Zistwar Oberon tank ki mo ena plim  
Mo pou rakont zot so lalit amor  
Kont bann zougader, b ann marsan lamor  
Kont bann ti krapo ki rod imit bef  
Kont bann zenn joukal k i rod pran plas sef  
Kont bann vie pese kont bann pese nef  
 
Mo zistwar bien long. Zot pe baye?  
Fini fatige? Pa enterese?  
Manier mo ekrir fatig zot lizie?  
Zot prefer Dallas ousa Dynas tie 
Long fim Zedi swar, western briyani?  
Ki mo pou dir zot? Be res dan bilo ! 
Les rwayom Lalo vinn kari lalo  
Les tayer froder tay -tay nou palto  
 
Mo lank finn sek  
Mo enprimer pe rod so lamone  
Mo librer pe plengne  
Dimoun pa'le aste  
Ferm laboutik!  
Nou'al get D allas  
Nou'al get Dynastie  
Fim Zedi swar  
Western briyani  
Oberon finn mor  
Titania finn abdike  
Ferm laboutik mo dir!  
Atann mirak kari lalo  
 
ZOT PA'LE TWA  
zot pa'le twa amadeus  
zot dir koumsa  
to peyna plas  
dan nou kiltir  
parski to pa f inn pran nesans  
dan no u pei  
samem lonbri  
nou liniver  
zot dir koumsa to lamizik  
102 
 pa finn fer plas 
ni pou ravann ni pou dolok  
amadeus ekout zot bien  
pa fer erer  
bann gran senier  
bien ankoler  
ar konserto  
zot ploy baja gatopima  
 
zot pa'le twa  
matlo pablo  
zot dir koumsa  
to peyna plas  dan nou kiltir  
to lapentir  
napeyna sans  
li pe fer zot perdi pasians  
zot gran gourou finn explik zot  
ki to travay enperyalis  
to bann tablo zot enn pert -tan 
ena mem enn  
enn gran gayar  
dan so vilaz li enn zean  
li dir partou  
li dispoze  
donn twa detrwa leson g ratis  
 
zot pa'le twa my dear billy  
zot dir koumsa to peyna plas dan n ou kiltir  
zot bien senser, zot bien onet  
kan zot dir twa  
to enn bourzwa  
konpran enn fwa  
to ti bizen ekrir king lear  
dan enn langaz lepep konpran  
 
salam salam  
zot tou salam  
mwa mo pe al da n fennsifer  
kiltir nisa dan tamasa  
maja beta  
 
BALAD KOMET HALLEY  
Kome t Halley kouma'nn balie  
Dir mwa do ta ki to ete?  
Sak fwa to bat enn ti kare  
Parti kot nou ki to trouve?  
 
Konper Froder ankor foser limem exper balye karo  
Li'nn vinn enn zwer dan trik so f rer, lor triyangaz li enzenier  
Konper Lalo ankor zero, pas so letan g et fim porno  
Li gagn so bout ar sef froder san fer zefor, so sime kler  
Konper Froder foul satisfe, fay pat san kler, maja karro  
Konper Krever ankor piner, lor pas bagou li bat nou tou  
103 
 Akoz li konn fer labous dou, so lavi dous, pa fer erer  
Konper Patol anko r lagli, so ti lespri ankor mou -mou  
Li finn desid pou swiv Krever, zwe so ti rol, nek fann rimer  
Konper Krever balans so kont. Paysa beta boukou -boukou  
Konper Zwiser ankor fezer, li fer v antar ar so chokrra  
Kouma tazar li fer vantar, bann ti bweter nek apl odi 
Konper Pagla ankor fatra. Pov bachara anvi nisa  
Pou enn wiski li met sari, mont lor lili. Giji, giji!  
Konper Zwiser dan nirrvana. Li'ena paysa, peyna traka  
 
Komet Halley napa ale  
Bez kout balye, balye salte!  
 
Why, why mes enfants faut travay pou gagn s on pain!  
 
ZIS TWA EK MWA  
Zis twa ek mwa, mo Titania,  
Nou de tousel anba tonel  
Pe kontanple kouma nou'le  
Refle lalinn kot lakouzinn  
Dan tied freser nou basen kler.  
  
Mem si nou tonel bar n ou gete,  
Lesiel lao nou pa trouve,  
Ar so refle nou satisfe,  
Li bengn nou nam, zoli madam,  
Fer nou bliye bann grosierte.  
  
Fer nou bliye, zoli gate,  
Lorkes krapo dan nou dilo,  
Tonel sousou dan bor labou,  
Lesiel lao, basen dilo  
Finn makiye ar lenz prete.  
 
THINKING IS SINKING  
O pardonn mwa Réné Descartes:  
" Non cogito e rgo sum."  
Dan mo pei ena'nn vilaz,  
Enn ti vilaz kasiet dan niaz.  
Dan mo vilaz kasiet dan niaz  
Ena enn maz kontrol labaz.  
Nou tou ere, nou tou bien saz,  
Swiv li partou, manz so mesaz;  
Nou ekout li ar lapeti:  
Satini verb, zansar adverb,  
Rougay pronom, kichir i nom,  
Bouyon prefiz, salad sifix - 
Li fer vinnday ar azektif;  
 
Enn briyani filozofi  
Depi Lendi ziska Samdi;  
Dimans nou sans, pla rezistans:  
Kalya sentax ziska nou rans.  
104 
   
Pardon Plato! Pardon Sokrat!  
O Panini pardon, pardon!  
Nou lerwa maz pe fer laraz.  
Bann derapaz, bann kafouyaz,  
Bann magouyaz andeor baz  
Zot enn menas sekirite  
Nou ti vilaz kasiet dan niaz.  
  
Fekla do ta nou lerwa maz  
Finn dikte nou dernie mesaz:  
"René Descartes enn ti -lespri  
ki'nn fer erer vokabiler.  
Nou tou bizen ziska zordi  
Met enpe lord dan nou lespri,  
Aprann par ker, repet par ker:  
' I SINK, ZERFOR I AM'.  
  
Pa manti!  
Mari mesaz premie Avril.  
 
TIZAN  
Tizan Trannkat -Korde zwenn Jean de La Fontaine  
Pe kas poz lor lerb ver omil ie enn laplenn  
Anba enn pie lila ki pe tal so douser:  
So lon braz lor lerb ver, so parfen dan lezer.  
  
- " E Misie La Fontaine, aret fer ou lakagn,  
Perdi letan lor lerb. Ou plas li lor montagn.  
Fer kouma Piter Bot."  
  
- "    Mo prefer mo konfor  
Dan lonbraz pie lila. ... Lor montagn soley for.  
Mo gourou so gourou, ze lev Himalaya  
Ti dir mwa fale pa rod deklar kalipa.  
Napa rod kas montagn ousa rod vinn montagn.  
Zako pa vinn montagn.  
Montagn pou res montagn."  
 
MAROKEN  
Galileo, sove, sove!  
Larme Gonaz finn araze . 
Gran sef Gonaz pa a xepte  
Ki'enn grengale bien malelve  
Finn  gagn toupe rod konteste  
Lotorite so maroken.  
  
Galileo, mous to nene!  
To finn oze - to pa onte -  
Donn lenpresion to plis kone  
Ki arsitek sou komite.  
Ki kalite! To pa kone  
Bizen respe so maroken?  
105 
   
Galileo, priye Bondie!  
Enn sans pou twa li tro prese.  
Li bizen al dres enn papie;  
Li bizen redres so dosie;  
Li bizen real komite.  
Li bizen resof maroken.  
  
Galileo, fou li lape!  
To pa trouve li konstipe?  
Ler li forse li zigzage,  
Li zezeye, li divage.  
- Dimann Byron donn enn koudme  
Pou sant laglwar so m aroken.  
 
GALILEO GONAZ  
Galileo Gonaz dan rwayom eternel,  
Mo sir nou bann gabzi fer twa giji -giji. 
To pa gagn drwa riye, pa dimann mwa kifer!  
To bien kone mo frer, pa rod fer to fezer!  
Se twa gran responsab  si nou lavi zordi  
Pe may -may dan kare enn gran zw e lamarel.  
  
Galileo Galilei, bann dimoun kouma twa  
Napeyna drwa, ti mam, deranz nou labitid.  
Dimoun pa ti dakor later sant liniver?  
Soley pa ti ere dans otour nou later?  
Kan tou dimoun ere, ar teori dan vi d 
To vinn kas soulezon ar lalwa bachara.  
  
Akoz tw a azordi nou lespri angourdi;  
Enn tonel konfizion pe protez bann kestion.  
To gagn toupe Gonaz! To riy foutan Bezer!  
Bezer, vander, faner! Tomem pli gran faner!  
Priye Bondie pa mwa ki sef enkizision!  
Sinon! Ar to lespri mo ti'nn fer satini.  
  
Galileo Gonaz!  Galileo Gonaz!  
Avan to vinn fane, nou ti bien dan nou rev  
Mazik; nou ti ere fer koustik san freyer  
Dan douser enn lavi oralanti. FANER!  
To finn kas somey tang! To finn lev move yev!  
Bann kestion san repons  partou pe fer laraz.  
 
PETRUS  
Petrus, mo papa; retourne do bap!  
Depi to'nn ale grosierte par grap,  
Meskinnri par trans finn rant dan bife;  
Dipen finn rasi, kari finn brile;  
Dan nou gardmanze rans pe fixe pri.  
Revini do bap! Lespri abriti.  
  
Nou rapel lepo k kan Malkom ek twa  
106 
 Ti plant bann skilptir  partou dan landrwa;  
Kan bann gran zean ar marto -sizo 
Ti gref nou desten ar lesiel lao.  
Laliann prezize pe file partou.  
Revini do bap! Disik nepli dou.  
  
Nou rapel lepok kan Zezi ek twa  
Ti gref lesperans dan sant n ou lafwa,  
Ti alim bann far pou aroz lavi,  
Nouri nou lekor, nouri nou lespri.  
Zordi move lerb pe touf tou bann plant.  
Revini do bap! Sinon lamor lant.  
  
Nou rapel lepok kan Sigfrid ek twa  
Ti sem enn mazik dan nam nou ledwa,  
Ti binn nou later ar ner Samarel,  
Aroz nou palet ar zi larkansiel.  
Zordi la liann leng pe trangle bote.  
Revini do bap! Zafer la prese.  
 
MOUSANA  
To kone Petrus, mo konn enn ti lom,  
Ena dimoun dir li enn mari zom.  
Li'apel Mousana, Kamrad Mousana  
- Ena apel li Tonton Mousana -  
Matlo, Misie la mari mousana.  
  
Li finn fek fini enn re volision,  
Ar langaz lepep li'nn fer enn bouyon:  
Definision nef pou bann mo ansien;  
Bann vie expresion finn pas dan enn ben  
Pou fer zot briye ar enn nouvo ten.  
  
Exkiz mwa Petrus si li andezord,  
Mo nepli rapel alfab et dan lord.  
Mo finn souk enn louk dan so di xioner  
Avan li depoz li kot enprimer  
Ki ar lapat mous pe kime ar ner.  
  
Demokrasi  Bon sistem pou pran pouvwar; move sistem pou gard 
pouvwar.  
Sosialis  Bon slogan pou ele xion. 
Linite  Bon slogan pou ele xion. 
Liberte Danzere kouma linite.  
Diktatir  Bon sistem pou gard pouvwar.  
Kominalism  Zour li lizour, pran li aswar; kares li bien dan -nwar -
dan-nwar.  
Morisianism  Bon slogan me danzere.  
107 
 Divizion  Bon sistem pou gouverne.  
Ladrog  Mo kont (si mo pa gagn mo bout).  
Koripsion  Mo kont (si mo pa gagn mo bout).  
Meritokrasi  Bon slogan pou ele xion. 
Politik  Zoli koze pou ele xion; apre sakenn so sakenn.  
  
Petrus! To pa finn gagn dernie nouvel?  
Isi, nou ramas nouvel par lapel.  
Lakademi finn elir Mousana  
Prezidan -avi. 
 
CHACHA  LALL  
Li sarye swasant -kenz -an 
Kouma enn zenes;  
Veda, Bhagavat -Gita 
Finn moul so sazes;  
Kostim, kravat, dhoti, pagri  
Pran lor li;  
So linet epe, tras enn katarak,  
Sel sign so vieyes;  
So sourir frengan, fermte so figir  
Plen ar zantiyes.  
Tou dimoun konn li. Nou tou respe li . 
Chacha Lall.  
  
Laba kot li reste lesiel rod zwenn later;  
Larivier dilo kler  
Pas kot enn simitier,  
Aroz enn tabisman, refrwadi enn moulen,  
Lerla retourn lakaz.  
Yer, zordi, dime  
San gran boulversman  
Kontinie file dan enn gran serk transpara n. 
Dan silans la mor, lavi rezone,  
Lerla koul dousman  
Dan silans lamor pou revinn lavi.  
Li finn get tousa, li'nn konpran tousa,  
Chacha Lall.  
  
Kan de frer lager akoz enn bout later,  
Kan biz -biz desir lamour dan lakaz,  
Kan labriz leve  
Akoz de zanfan  
Napa mem  jati 
Finn tom amoure,  
Li sey tou pou amenn larezon  
- parfwa reysi parfwa non.  
Me zame li dekouraze,  
108 
 Chacha Lall.  
  
So leker zenn,  
So lespri zenn,  
So le xperyans peyna frontier,  
Li lir lespri lor bann figir,  
Li konn dir seki bizen dir.  
Enn ti fraz ki'nn bie n swazir  
Fer ti mirak,  
Fer nou sourir,  
Fer dife tengn.  
Li partaz so le xperyans,  
Li donn nou so konesans,  
Pa pou fer vatar,  
Me parski li kwar  
Aprann zame fini,  
Chacha Lall.  
 
LALANP LATER /DIYA   
Dan marenwar epe  
Enn ti petal dife  
Pe petiy ar lespwar  
Ki dime marenwar  
Pou plati dan enn kwen  
E lerla nou desten  
Kouma lalanp later  
Pou ekler liniver  
Ar mil petal dife  
Fer marenwar sove.  
 
KAN OU GRAN  
Kan ou gran  
Dan ou darrma  
Ena serman  
Pou ranz mandirr.  
  
Kan ou gran  
Ou dir mersi  
Lasours lavi  
Parski Shakti  
Finn beni  ou lespri.  
  
Kan ou gran  
Mem ou ennmi  
Ler li swaf  
Donn li dilo.  
 
Kan ou gran  
Vremem gran  
Ou pa bizen deklar gran  
Ou grander li kler  
Kouma kristal  
Li briye kouma zetwal  
109 
 Dan lanwit.  
  
Kan ou gran  
Alim lalanp  
Pou ekler  
Ti lespri  
Dan nwar.  
 
SAK SEZON ENA SO F RI  
Pa plore, plore granmer,  
Pa plore, plore;  
Pa plore, plore granper,  
Pa plore, plore.  
Sak sezon ena so fri,  
Parfwa fri amer;  
Sak sezon ena so pri,  
Parfwa pri la ser.  
 
Bann dimoun finn perdi pie  
Telman zot prese.  
Dan dilo zot pe nwaye  
Zot pa konn naze.  
Bar direxion finn fizet  
Ala zot ale  
Piktet dan ganndol raket  
Deryer lamone.  
 
Bann dimoun nepli rapel,  
Memwar finn zanfout,  
Dan loulou so gran lagel  
Zot pe rod zot bout.  
Boulon sant finn kas kontour,  
Zot pe zigzage,  
Napa rod sanz zot parkour  
Zot pou araze.  
  
Ena dimoun finn konpran  
Ki sime pou pran,  
Sak pa ki li met divan  
Fer leker kontan.  
So moter finn bien regle  
Peyna pou kas kot,  
So larou bien balanse,  
Napeyna fos not.  
  
Get kouma li'ale, granmer  
Get kouma li'ale;  
Get kouma li'ale granper,  
Get kouma li'ale . 
Sak sezon ena so pri,  
Ena pri ki mou,  
Sak sezon ena so fri,  
Ena fri ki dou  
110 
 RETOURN KONTENI/BACK TO CONTENTS  
LIBRETO ENN TRAZI -KOMEDI MIZIKAL  
ENSPIRE PAR MAHABHARATA.  
DROPADI  
PREFAS  
Apre ‘Zozef Ek So Palto Larkansiel’ (1981) ki ti enspire par Ansien Testaman e ki ti devlop enn senbol p olitik, 
larkansiel, kom soubasman pou konstrir nasion Morisien, mo ti al rod enn lot senbol dan enn lot tex relizie, 
Mahabharata. Dan sa liv la mo ti dekouver lafors Dropadi ki ti tini 5 frer Panndava ansam ar so lespri ek so 
lekor.  
Apre lexperyans  ‘Zozef’  mo ti ekrir libreto enn trazi -komedi mizikal ki depi plis ki 35 an pe dormi dan enn 
tirwar. Me ‘ZOZEF 2014’ finn donn mwa anvi revizit ‘Dropadi’ e fer detrwa ti retous. Kikfwa kan sa travay la 
fini, ‘Dropadi’ pou retourn dan so tirwar pou enn dezi em voyaz  35 an. Me pa fer nanye! Enn zour kitfwa 
bann zenn pou gagn anvi servi sa materyo la pou dir zot aspirasion.  
Konfli ant zanfan de frer (Panndou ek Dritarashtra) fer nou rapel tou bann zistwar zenosid kot imen touy 
imen. Pourtan tou imen ena mem ans et. Nou tou sorti Lafrik.  
Eski bote larkansiel ki tini 7 kouler ansam ek lentelizans leker Dropadi ki tini 5 frer ansam pou kapav ed nou 
pei vinn enn repiblik miltirasial ek miltikiltirel toleran ek zenere? Letan pou dir.  
Avek experyans ki letan amene, mo santi ki  bann azisteman finn vinn neseser pou ki kreasion la reponn 
lapel REPIBLIK MARITIM MORIS dan 3em milener.  
D.V 
Avril 2017  
 
BANN  PERSONAZ  
BANN PANNDAVA  
LARENN  KOUNTI , mama Karna ek 5 frer Panndava;  
5 FRER PANNDAVA:  
YOUDISHTIRA  
BIMA  
ARJOUNA  
NAKOULA  
SAHADEVA  
DROPADI , fam 5 frer Panndava  
BANN KAWRAVA  
LERWA DRITARASHTRA  
LARENN GANNDARI  
DARYODANA, lider Kawrava  
SANNDIAYA, frer Daryodana  
SHAKOUNI, tonton Daryodana  
VIDOURA, konseye lerwa; li osi tonton bann Panndava ek bann Kawrava  
KARNA, zanfan Larenn Kounti ki mar s ar bann Kawrava  
BANN LEZOT PERSONAZ  
NARATER  
KER FAM  
LAVWA FAM  
LAFOUL  
ENN ZENN TI GARSON  
VIE CHACHA  
111 
 VIE CHACHI  
BANN ZANFAN  
ENN TIFI  
ENN POLISIE  
BANN DIMOUN  
ENN MESAZE RWAYAL  
BANN GROLEBRA KAWRAVA  
SEF GROLEBRA KAWRAVA  
PROLOG  
DRO PADI FINN NE  
(Lamizik solan el kouma lapriyer)  
NARATER  
Ver leker istwar letan tourn so far  
Pou depoz so zerm dan vant marenwar;  
Lekor kont lekor dan enn mem frison  
Zot pe donn nesans zot prop kreasion.  
KER FAM  
Dropadi finn ne, Halelouya;  
Dropadi finn ne, So ubhaan Allah;  
Dropadi finn ne, Shanti, Shanti, Shanti.  
NARATER  
Dan lebra istwar letan bourzone,  
Toulede lekor tranble, frisone;  
Lekor kont lekor, letan ek istwar  
Pou akous ansam pwazon dezespwar.  
KER FAM   
Dropadi finn ne, Halelouya;  
Dropadi finn ne, Soubhaan Allah;  
Dropadi finn ne, Shanti, Shanti, Shanti.  
NARATER  
Lor lezel istwar letan vwayaze,  
Li poz so semans dan leren glase  
Leklips koumansman, eklat nam silans.  
Lamour transparan eklo dan enn dans.  
KER FAM  
Dropadi finn ne, Halelouya;  
Dropadi finn ne, Soubhaan Allah;  
Dropadi finn ne , Shanti, Shanti, Shanti.  
NARATER  
Lame dan lame, letan ek istwar , 
Pou seki trouv kler zot amenn lespwar,  
Lavi vinn lamor, lamor vinn lavi,  
Febles vinn lafors, dezord armoni.  
KER FAM   
Dropadi finn ne, Halelouya;  
Dropa di finn ne, Soubhaan Allah;  
Dropadi finn  ne, Shanti, Shanti, Shanti.  
NARATER  
Letan ek iistwar finn larg bann petal,  
Zot pe sof later ar laflam kristal.  
Dropadi finn ne, Dropadi finn ne,  
Mama nou later, gran ser silansie.  
112 
  
KER FAM  
Dropadi finn ne, Halelouya;  
Dropadi finn ne, Soubhaan Allah;  
Dropad i finn ne, Shanti, Shanti, Shanti.  
AK 1 SENN 1  
NARATER:  Nou an 3017 lor planet Barat ki kontrole par 2 fami: bann Kawrava ek bann Panndava. 
Okoumansman bann Kawrava ti ena pouvwar ekonomik ek bann Panndava ti ena pou vwar politik me apre 
enn koudeta tou pou vwar ti tom dan lame bann Kawrava ki ti bann dimoun koronpi ek enkonpetan ki ti 
kwar ki moralite pa ranpli vant. Dan klandestinite bann Pandava ti organiz rezistans e sitiasion ti pe 
koumans evolie dan bon dire xion. Ti ena enn divan sanzman dan ler. Nou da n enn lari dan kapital Barat pa 
lwen ar pale lerwa.   
LESPWAR PE REVINI  
(lamizik ge, ritme ek amizan)  
ENN ZENN TI GARSON : Ayo Chacha mo ti kwar ou bien fay,  
Mem ou dokter finn aret pran pitay.  
Ki arive, mo trouv ou b ien gayar?  
Mem ou lizie pe briye ar lesp war.  
VIE CHACHA : Soley zordi pa parey kouma yer,  
So lekleraz pe devwal bann froder;  
Soley zordi nepli kouma lavey,  
Bann leker sal pe tranble kouma fey.  
VIE CHACHI : Eta pagla! Kifer to exite?  
Pa finn dir twa to bizen repoze?  
Tansion aswar to rekoumans pleng ne, 
Si to plengne mo fer twa galoupe.  
VIE CHACHA : Choup -chap Bonnfam, aret to vie pannchayt,  
Bann vie koze, zordi finn met dan fayt.  
Soley zordi nepli kouma lavey,  
Zis leker sal ki tranble kouma fey.  
ENN ZENN TI GARS ON: Ki li gagne, so katorz finn ventwit?  
Dan so lespri koulou finn fer enn fit?  
VIE CHACHI : Li fer gayar, li bliye rematis,  
Lerla aswar, li rod frot sinapis.  
VIE CHACHA : E bann zanfann, Granmer pa'le konpran,  
Dir li enn kou kifer zot zot kontan.  
Zordi sole y nepli kouma lavey,  
Zis leker sal ki tr anble kouma fey.  
BANN ZANFAN : Douniya, douniya li pe sanze,  
Apre lapli soley touzour leve,  
Lor larkansiel bann papiyon sante,  
Dan lesiel ble bann ti -zwazo danse.  
ENN TI GARSON : Dan mo lakaz enn baba finn vini,  
Enn ti fi sa, nou apel li Latchmi.  
Mo papa dir limem nou lalimier,  
Mo mama dir aster nou lesiel kler.  
BANN ZANFAN : Douniya, douniya li pe sanze,  
Apre lapli soley touzour leve,  
Lor larkansiel bann papiyon sante,  
Dan lesiel ble bann ti -zwazo danse.  
VIE CHACHA : Twa mo beti, kifer to ge zordi?  
ENN TIFI : Ma ma finn kwi ladou ek dilebi,  
113 
 Finn koud pou mwa enn zoli rob afler.  
Aswar nou pou alim lalanp later.  
BANN ZANFAN : Douniya, douniya li pe sanze,  
Apre lapli soley touzour leve,  
Lor larkansiel bann papiyon sante,  
Dan les iel ble bann ti -zwazo danse.  
VIE CHACHA : Dir zot Dadi, ankor enn fwa dir li  
Ki azordi pa pou ena lapli,  
Ki douniya aster pa pou parey,  
Zis leker sal ki tranble kouma fey.  
BANN ZANFAN : Douniya, douniya li pe sanze,  
Apre lapli soley touzour leve,  
Lor larkansiel bann papiyon sante,  
Dan lesiel ble b ann ti -zwazo danse.  
ENN POLISIE : Sirkile, zot pe blok sirkilasion!  
Sirkile, evit enn kontravansion!  
Nou Minis yerswar dan televizion  
Ti dir zot napa blok sirkilasion.  
Sirkile, sirkile! Tansion, tansion!  
VIE CHACHI : Lotorite finn diboute, finn larg enn gran  koze!  
To'nn kaptile, to pa onte, to paret trakase.  
ENN POLISIE : E gran dimoun, pa finn tande, pa blok sirkilasion,  
Tansion, tansion mo gro baton deblok sitiasion!  
VIE CHACHA : Mo enn sourday, mo pa pe tann ou bien.  
Ki ou pe dir, met minis dan enn kwen?  
Ou napa kwar ou pe al enpe lwen!  
Ki ou pou dir si li trap so roten,  
Li rakle ou kout roten lor tonken?  
ENN ZENN TI GARSON : Sirkile, zot pe blok sirkilasion!  
Sirkile, evit enn kontravansion.  
BANN DIMOUN : Nou minis , yerswar dan televizion  
Finn dir nou napa blok  sirkilasion.  
Sirkile, sirkile! Tansion, tansion!   
ENN POLISIE : E grengale, eski to koz foutan?  
Napa bliye se mwa ki regleman.  
Daryodana finn dres enn nouvo plan,  
Li finn donn lord anpes rasanbleman.  
Depi isi mo tann li grens ledan.  
VIE BONNFAM : Eta Bonom,  to pa trouve to pe rod lamerdman?  
Sa Misie la finn donn nou lord retourn dan nou ti -kan.  
Dritarashtra li nou lerwa, bizen ekout so lord,  
Sinon tansion sekirite vinn fer nou pas enn kord.  
VIE CHACHA:  Mwa mo so urday, mo lerwa li kanwa;  
Daryodana pa kapav vi nn lerwa.  
Youdishtira ek bann frer Panndava,  
Bann bon zanfan, zot merit fer lalwa.  
Bann Kawrava pou amenn gran fraka.  
ENN POLISIE : Sirkile, zot pe blok sirkilasion!  
Sirkile, evit enn kontravansion.  
◊◊◊◊◊◊  
BANN  GROLEBRA : Nou minis yer -swar dan televizion  
Ti dir zot napa blok sirkilasion.  
Sirkile! Sirkile! Tansion, tansion!  
114 
 (Zot pous tou dimoun)  
SEF GROLEBRA : Eh bann dalon! Pran kont bann tranza xion. 
Prens Daryodana limem gran patron  
Ki bizen gagn foul -foul lenfo rmasion.  
BANN GROLEBRA: Lenformasion, komision, promosion!  
Lenformasion, komision, promosion!  
Lenformasion, komision, promosion!  
Lenformasion, komision, promosion!  
(enn sega vilger)  
◊◊◊◊◊◊  
NARATER : Vidoura, limem konseye lerwa Dritarashtra, sef Kawrava me li ena boukou senpati pou bann frer 
Panndava. Ler li rantre, lafoul antour li.  
LAFOUL : O Vidoura, namaste Vidoura!  
O Vidoura, konseye nou lerwa!  
Rakonte, rakonte seki finn arive.  
Rimer pe sirkile, dir nou laverite.  
Rakonte, rakonte seki finn ari ve. 
VIE CHACHA : Rakont nou kimannyer bann zanfan Panndava  
Dan enn tinel sekre, malgre dife partou,  
Ti reysi sap dan pens, tousala grasa ou.  
Rakont nou Vidoura, konseye nou lerwa.  
LAFOUL : O Vidoura, namaste Vidoura!  
O Vidoura, konseye nou lerwa!  
Rakonte, ra konte se ki finn arive.  
Rimer pe sirkile, dir nou laverite.  
Rakonte, rakonte seki finn arive.  
VIDOURA : Apre enn koudeta, Dritarashtra pran renn.  
Bann zanfan Kawrava, antou ti'ena san -enn,  
Leker plen ar laenn, obliz bann Panndava,  
Pou zot sekirite, kit sato zot papa . 
LAFOUL : O Vidoura, namaste Vidoura!  
O Vidoura, konseye nou lerwa!  
Kifer Dritarashtra pa ti pran pozision?  
Li tousel ti kapav anpes sa expilsion.  
Rakonte, rakonte seki finn arive.  
VIDOURA : Dritarashtra kaylous, so lespri net pagla.  
Li les Daryodan a, Sakou ni ek Karna  
Fer seki zot anvi, ziska rwinn nou pei.  
Zot bafwe lazistis, zot desir armoni.  
LAFOUL : O Vidoura, namaste Vidoura!  
O Vidoura, konseye nou lerwa!  
Ler zot dan bannwas, kouma zot ti pe fer?  
Tann dir Larenn Kounti ti pas boukou mizer?  
Rakont e, rakon te seki finn arive.  
VIDOURA : Sa senk frer Panndava pa per okenn danze;  
Gran -gran difikilte napa fer zot kile.  
Ede par zot mama zot travers bann siklonn,  
Bann zanimo feros kan get zot bizen fonn.  
LAFOUL : O Vidoura, namaste Vidoura!  
O Vidoura, konsey e nou lerwa!  
Dan rwayom Droupada ler zot ti'nn arive  
Dan enn tournwa -rwayal, vre zot ti kas pake.  
Rakonte, rakonte seki finn arive.  
115 
 VIDOURA : Fale zame bliye Arjouna so kouraz.  
Ler li koumans diploy , so ennmi fer laraz.  
Li anpes Dropadi tom dan lame ennmi,  
Me biz en rekonet Dropadi so lespri.  
LAFOUL : O Vidoura, namaste Vidoura!  
O Vidoura, konseye nou lerwa!  
Laviktwar Panndava finn sanz sitiasion.  
Ki nou lerwa pou fer pou donn satisfaxion?  
Rakonte, rakonte seki finn arive.  
ENN POLISIE : Sirkile, zot pe blok sir kilasi on! 
Sirkile, evit enn kontravansion.  
E ou la, ou peyna televizion? ( li dir sa ar Vidoura . Apre kou li realiz so erer.)  
Ki mo finn fer? Pardon Misie, pardon!  
Ayo Bondie! Fini mo promosion.  
Pardon Misie, pardon!  
Fini mo promosion!  
◊◊◊◊◊◊  
(enn mesaze le rwa ra ntre)  
MESAZE RWAYAL:  
Atansion, atansion, tou dimoun ekout bien!  
Sa Mazeste Dritarashtra  
Ek so garson, Daryodana,  
Finn deside ki divizion  
Finn fer ravaz dan konfizion,  
Ki Panndava ek Kawrava,  
Zanfan de frer, napeyna drwa  
Nouri lager dan zot leker;  
Napeyna d rwa lor nou later  
Fer mesanste ek zalouzi  
Ranpli lasiet nou zinndagi.  
Ekoute, ekoute, fer atansion!  
Ekoute, ekoute, fer atansion!  
Sa Mazeste Dritarashtra!  
Lor balkon  pale lerwa . Dritarashtra, Daryodana, Sakouni, Karna ek lezot paret.  
DRITARASHTRA : Mo  bann size, mwa zot lerwa,  
J'ai decidé ki Panndava  
Ek Kawrava bezwen vinn enn.  
Zot gran lafors kan zot finn zwenn  
Kapav amenn prosperite,  
Fraternite, lakorite.  
Akoz samem j'ai decidé  
C'est nécessaire diviz ande  
Nou gran pei pou gagn lape:  
Panndava pran Inn drapra sta, 
Kawrava gard Hastinnpoura.  
J'ai decide! Ekzekite!  
Mo fatige, mo'al repoze!  
SEF GROLEBRA: Bez dan douniya! Bez dan douniya!  
Patron dir fer sa, lerla so kontrer.  
Bez dan douniya! Bez dan douniya!  
Apre zot pou dir nou ki fer erer.  
(Tou dimoun kit l asenn. ) 
116 
 AK 1 SENN 2  
NARATER : Senk banane finn say -saye ar lezel diplon.  
Hastinnpoura pe sengn disan rengn Daryodana.  
Laba -laba tou pe tourn ron dan Inndraprasta.  
Bann Panndava bon dirizan. Fini resesion!  
KER FAM : To kitna badal gaya innsann, to kitna badal  gaya!  
NARATER : Senk banane finn say -saye lor lezel lager.  
Dritarashtra pou gagn lape finn diviz rwayom;  
Divizion la amenn frixion. Nou finn vinn kokom!  
Bann Kawrava ek zot taper pe sem laterer.  
KER FAM : To kitna badal gaya innsann, to kitna badal gaya!  
NARATER : Inndraprasta pe zet bourzon lespri Dropadi.  
Bann Panndava dan zot pei pe kiltiv lamour.  
Hastinnpoura - Maledixion! - pe nway dan lagli;  
Lagign file dan konfizion, konfizion ki lour.  
KER FAM : To kitna badal gaya innsann, to kitna badal gaya!  
◊◊◊◊◊◊  
(Daryod ana lor balkon.)  
DARYODANA : Youdishtira enn gran fezer, mo pou kas so konte;  
Li ek Bima ek Arjouna fer mo jabet monte.  
Sahadeva ek Nakoula, sa mo met dan mo pos.  
Me Dropadi, me Dropadi samem mo pli gran ros!  
KER FAM : Dropadi mama later, Dropadi ser s ilansi e, 
Ar lamour so gran leker finn amenn lakorite,  
Linite, prosperite dan pei dimoun ere.  
Dropadi mama later, Dropadi ser silansie.  
DARYODANA : Popilasion Hastinnpoura pe ekout propagann,  
Dapre rimer, Inndraprasta so dimoun dan mangann.  
Lenformasion ki s irkile  fer mwa santi mwa gos.  
Me Dropadi, me Dropadi limem mo pli gran ros.  
KER FAM : Dropadi mama later, Dropadi ser silansie,  
Ar lamour so gran leker finn amenn lakorite,  
Linite, prosperite dan pei dimoun ere.  
Dropadi mama later, Dropadi ser silansie.  
DAR YODANA : Adding insult to injury, li fer Rajasouya!  
Partou kote dimoun pe dir sa ki enn bon lerwa.  
Youdishtira, Youdishtira zame nou pa pou dos,  
Me Dropadi, me Dropadi samem mo pli gran ros.  
KER FAM : Dropadi mama later, Dropadi ser silansie,  
Ar lamour so gr an lek er finn amenn lakorite,  
Linite, prosperite dan pei dimoun ere.  
Dropadi mama later, Dropadi ser silansie.  
DARYODANA : Mo gran laenn dimann vanzans lav mo imiliasion;  
Depi zanfan bann Panndava finn tret mwa kouma pion.  
Ena Bima ek Arjouna ki fer mwa par et fos , 
Me Dropadi, me Dropadi samem mo pli gran ros.  
KER FAM : Dropadi mama later, Dropadi ser silansie,  
Ar lamour so gran leker finn amenn lakorite,  
Linite, prosperite dan pei dimoun ere.  
Dropadi mama later, Dropadi ser silansie.  
DARYODANA : Mo bizen dres enn pl an sasi pou sali so zimaz;  
Si mo reysi may li dan piez lerla mo fer ravaz.  
SAKOUNI : Daryodana, fitir lerwa, mo finn trouv so pwen feb:  
117 
 Dan kazino fer li vini, nou vann li kouma meb.  
KARNA : Dropadi kouma lakol pe tini zot tou ansam.  
Sel sime nou fann labou.  Li fasil lor enn madam!  
SAKOUNI : Enn sel kou si nou malen, nou kapav kas zot leren,  
Imilie bann Panndava, met enn fren ar nou sagren.  
DARYODANA : Seki ena meyer lide pou gagn enn rekonpans,  
Zot rekonpans pou balanse ar mo rekonesans.  
SAKOUNI : Nou organiz enn gran jalsa, nou envit tou bann frer;  
Ler zot vini nou obliz zot zwe enn parti poker.  
DARYODANA : Sa enn lide mari korek,  
Youdishtira pou naz dan sek.  
Nou trik bann kart, nou enstal li,  
Nou fer li vann so Dropadi.  
Bravo! Bravo! Mo enn zeni!  
Momem  zeni. Bravo! Bravo!  
Zot bizen tom lor mo lipie.  
Enn sans mo la! Priye Bondie!  
KER FAM : Dropadi mama later, Dropadi ser silansie,  
Ar lamour so gran leker finn amenn lakorite,  
Linite, prosperite dan pei dimoun ere.  
Dropadi mama later, Dropadi ser silansie.  
◊◊◊◊◊◊ 
AK 1 SENN 3  
NARATER: Normal lespri malefik prepar bann piez jabolik.  
Si bon lespri rant piktet trazedi lev so latet.  
Eski bann frer Panndava pou konn evit piez lera?  
LAFOUL : Bizen anpes sa! Bizen anpes sa!  
Dir bann Panndava napa axepte.  
VIE CHACHA : Ki pe arive? Ki pe arive?  
Napa exite! Pa perdi latet!  
Ki pe arive?  
VIE CHACHI : Kifer to tris mo ti -gate? Vinn rakont to Dadi.  
ENN TIFI : Mama finn kwi boukou ladou, korbo finn aval tou.  
Mo rob afler ler mo mete kouma enn sak gouni.  
ENN TI GARSON : Yer -swar P apa ti rant bien tar; li finn rekoumans bwar.  
LAFOUL : Bizen anpes sa! Bizen anpes sa!  
Dir bann Panndava napa axepte.  
VIE CHACHA : Ki pe arive? Ki pe arive?  
Napa exite! Pa perdi latet.  
Ki pe arive?  
POLISIE : Kan mo pase bes zot latet! Mo finn gagn promosion.  
Mo sef kontan, li satisfe, lakle dan so lame.  
Lopozision ek bann koutta zordi pou konn zot dans.  
Fer atansion, fer atansion! Mo finn gagn promosion.  
(Bann grolebra rantre)  
SEF GROLEBRA : (Li kas pognedme ar polisie)  
Bravo mazor! Bravo sef! Ou merit enn lot meday.  
Gran patron Daryodana pou plen ou pos ar pitay.  
◊◊◊◊◊◊  
 
118 
 AK 1 SENN 4  
Dan rwayom Inndraprasta. Vidoura  ek Kounti rantre.  
NARATER : Okouran marday, Vidoura vinn konsey Panndava.  
Eski Youdishtira pou ekout sazes so tonton?  
Eski bann frer Panndava pou rant dan lagel boa?  
Eski lespwar bann imen pou fini dan fan faron?  
KER FAM : Dropadi mama later, Dropadi ser silansie,  
Ar lamour so gran leker finn amenn lakorite,  
Linite, prosperite dan pei dimoun ere.  
Dropadi mama later, Dropadi ser silansie.  
                                                       ◊◊◊◊◊◊  
VIDOURA : Daryodana zanfan lagign, so santiman bien sal;  
Mo rapel bien ler li ti ne bann rachas ti fer bal.  
Bizen konsey Youdishtira pa tom dan so siro;  
Zoli sourir Daryodana servi pou fit kouto.  
KER FAM : Lam er li paret ble me li pa ble,  
Later paret anplas me li tour ne; 
Kan ou get lemonn dan fon enn kouyer  
Ou lizie bouse par bann kouyoner.  
KOUNTI : Dan lorizon Youdishtira ena enn gran niaz nwar.  
Kan li ti ne enn zetwal blan ti anons laviktwar,  
Me azordi mwa so mama mo santi enn maler.  
Apre bontan pou'ena lapli, siklonn -loraz -zekler.  
KER FAM : Lamer li paret ble me li pa ble,  
Later paret anplas me li tourne;  
Kan ou get lemonn dan fon enn kouyer  
Ou lizie bouse par bann kouyoner.  
VIDOURA : Dritarashtra pa pran mwa ko nt, li ekout so garson;  
Ler mo dir li pran prekosion, bizen  fer atansion,  
Daryodana so anbision pou amenn nou dan trou,  
Li lev latet, fer enn sourir, li dir mwa mo'nn vinn fou.  
KER FAM : Lamer li paret ble me li pa ble,  
Later paret anplas me li tourne;  
Kan ou get lemonn dan fon enn kouyer  
Ou lizie bouse par bann ko uyoner.  
KOUNTI : Youdishtira ek so bann frer pe fer enn gran erer.  
Ler mo dir zot napa ale zot dir zot sime kler.  
Bann Kawrava pou servi trik pou may zot dan file;  
Ler zot lizie pe get lao met lak d an zot lipie.  
KER FAM : Lamer li paret ble me li pa ble,  
Later paret anplas me li tourne;  
Kan ou get lemonn dan fon enn kouyer  
Ou lizie bouse par bann kouyoner.  
VIDOURA : Fale pa blam Youdishtira. Dapre nou tradision  
Li pa kapav, dapre koutim, refiz envitasi on. 
Enn sel dimoun dapre lalwa kapav aret tousa;  
Dritarasht ra ena pouvwar me so lespri pagla.  
KER FAM : Lamer li paret ble me li pa ble,  
Later paret anplas me li tourne;  
Kan ou get lemonn dan fon enn kouyer  
Ou lizie bouse par bann kouyoner.  
KOUNTI : Ki bizen fer? Ki bizen fer? Dir mwa ki bizen fer?  
Mo santi tou pe d evire. Dir mwa ki bizen fer?  
119 
 VIDOURA : Pa trakase! Mo fer konfians sazes Youdishtira.  
Li bien kone ki bizen fer, pa bizen pran traka.  
KER FAM : Lamer li paret ble me li pa ble,  
Later paret anpla s me li tourne;  
Kan ou get lemonn dan fon enn kouyer  
Ou lizie bo use par bann kouyoner.  
                                                    ◊◊◊◊◊◊  
Youdishtira, Bima ek Arjouna rantre.  
VIDOURA : Ala Youdishtira, Bima ek Arjouna!  
Zot ape diskite, zot paret bie n serye.  
Youdishtira dir mwa ki to finn deside?  
To mama boulvers e, pe gagn pake traka.  
BIMA : Arjouna ek mwa nou kwar dan axion,  
Me nou Pedana2 dan negosiasion  
Pe rod solision. Nou nou pa dakor!  
Sey fer li konpran ki la li antor.  
Bann frer Kawrava pa kwar dan lape,  
Zot pou rod pran tou, zot tro anbisie.  
YOUDISHTIRA : Fale pa koz koumsa, mo pe rod linite.  
Aret get par deryer, nou bliye lepase:  
Divizion finn amenn soufrans dan douniya.  
Aster nou rod linion Panndava -Kawrava.  
ARJOUNA : Dropadi aswar nek fer bann kosmar,  
Bann rachas lanfer pe sant laviktwar;  
Dan enn fennsifer b ann gran zougader  
Dan zot lenz krokmor trik bann kart poker,  
Sem zot lapipi, zot zwe for gagn for,  
Viol bann inosan, riy ziska lamor.  
YOUDISHTIRA : Tro disan finn fane, boukou larm finn koule.  
Nou bizen negosie, tom enn lakorite.  
BIMA : Apre tou nou soufrans , ki tou sa tralala?  
Mwa mo kwar ki bizen kraz latet Kawrava.  
◊◊◊◊◊◊  
KOUNTI : Serpan kasiet dan lerb touf -touf, li atann so viktim;  
Bann gran froder dan kazino pa konn kamrad entim.  
Bann Kawra va pou servi trik pou may zot dan file,  
Ler zot lizie pe get lao met lak dan zot lipie.  
KER FAM : Lamer li paret ble me li pa bl e, 
Later paret anplas me li tourne;  
Kan ou get lemonn dan fon enn kouyer  
Ou lizie bouse par bann kouyoner.  
                                                     ◊◊◊◊◊◊  
KER FAM : Ala Sakouni! Limem konseye  
Tou bann Kawrava. Li paret bien ge.  
Bizen fer atansio n, bizen pran prekosion!  
SAKOUNI : Youdishtira, garson Panndou, twa ek tou to bann frer,  
Divan zot personalite mo fron li tous lat er. 
Daryodana finn avoy mwa pou dir zot namaste.  
Pou selebre zot laviktwar li finn donn enn banke,  
Finn envit tou bann gran not ab pou fer gamat ansam.  
Li'nn dimann mwa vinn dimann zot vinn zwenn tou bann vie kam.  
 
2 Mo Telugu pou ‘gran frer’.  
120 
 VIDOURA : Sakouni dir mwa, dir mwa ki to pla n? 
Aret zwe to fim, nou pa bann zanfan!  
Bizen fer atansion, bizen pran prekosion!  
SAKOUNI : Youdishtira pa ekout li! Aster mo pa  parey.  
Mo leker finn vinn bien frazil, li kas kouma boutey.  
Dan lepase ti fer erer, aster mo regrete;  
Kouma kolom mw'amenn lape,  bizen rekonsilie.  
Dan nou kiltir kan pardone nou zwe enn kout poker.  
Enn tradision, mwa mo bien sir, ki for dan ou leker.  
ARJO UNA : Youdishtira, mo pedana, mwa mo pe santi lay.   
BIMA : Les mo chom li, mo desir li, mo rey -rey so lekay.  
YOUDISHTIRA : Ki ariv z ot? Zot finn bliye nou ospitalite?  
Enn viziter dan nou lakaz gagn drwa sekirite.  
KOUNTI : Youdishtira mo gran garson, bizen fer atansion!  
Ena sourir ki manigans larwinn ek destrixion.  
KER FAM : Lamer li paret ble me li pa ble,  
Later paret anplas me li tourne ; 
Kan ou get lemonn dan fon enn kouyer  
Ou lizie bouse par bann kouyoner.  
◊◊◊◊◊◊  
AK 1 SENN 5  
Dan kazino. Bann grolebra ek zot se f. 
SEF GROLEBRA : Enn vie bonom pitasie  
Dan so arem pe fer kont.  
Lavi kout ser! Ki pou fer  
Pou satisfer tou leker.  
BANN GROLEBRA : Dan kazino sime kler!  
Met for gagn for, leker kler!  
Nou garanti tou douser  
Si ou'le vinn milioner.  
SEF GROLEBRA : Zot konn zistw ar enn lerwa  
Ki ti kontan fer lager?  
Sak fwa mank kas dan trezor  
Li pik drwat dan kazino.  
BANN GROLEBRA : Dan kazino sime kler!  
Met for gagn for, leker kler!  
Nou garanti tou douser  
Si ou'le vinn milioner.  
SEF GROLEBRA : Rapel Madam Angourdi  
Ti rod marye so t ifi? 
Kot li ti zwenn zwazo rar?  
Enn swar dan tar dan kazino.  
BANN GROLEBRA : Dan kazino sime kler!  
Met for gagn for, leker kler!  
Nou garanti tou douser  
Si ou'le vinn milioner.  
SEF GROLEBRA : Rapel Misie De -dan-enn?  
Li pa ti kwar dan travay.  
Kimannyer li ti v inn ris?  
Fasil sa dan kazino.  
BANN GROLEBRA : Dan kazino sime kler!  
Met for gagn for, leker kler!  
121 
 Nou garanti tou douser  
Si ou'le vinn milioner.  
                                                            ◊◊◊◊◊◊  
Daryodana, Sakouni, Karna rantre.  
DARYODANA : Tamasa, tamasa! Tou dimoun dan nisa.  
Dres latab! Prepar kart! Viv bondie tamasa!  
Servi grog, pas gajak, tou dimoun dan jalsa!  
Napa get kat kote, nou tou fons dan maja!   
SAKOUNI : Fer atansion nou pa tom da n file;  
Fer atansion nou pa may dan nou lak!  
Fer tamasa pou bann frer Panndava;  
Redi lalign kan zot mord dan lamson.  
KARNA : Panndava, Panndava mo leker rod vanzans!  
Mo bizen detrir zot, sirtou Youdishtira.  
Mwa ek li, li ek mwa zame pou vinn bon cham.  
Mo pl i gran anbision se fer li devire.  
SAKOUNI : Fer atansion, fale pa exite!  
Fer atansion, nou servi larezon.  
Nou lobzektif fale pa nou bliye:  
Youdishtira bizen manz lapousier.  
DARYODANA : Panndava, Panndava! Mo'nn chom zot par likou.  
Dan mo piez, dan mo piez pe yna sime sorti.  
Ler zot may dan mo lak, mo fini Dropadi.  
Lerla mo fini zot. Mo pran tou, mo pran tou.  
SAKOUNI : Fer atansion, fale pa exite!  
Fer atansion! Bizen boukou dwate!  
Fer ata nsion! Ala zot pe vini!  
Fer enn sourir pou kasiet nou pwazon.  
◊◊◊◊◊◊  
Youdis htira, Bima, Arjouna ek lezot rantre.  
DARYODANA : Welkom, welkom! Soyez lebienveni!  
Kas pognedme, nou bliye lepase;  
Nou pas leponz lor nou difikilte.  
Mo bien sagren Dropadi pa'nn vin i. 
SAKOUNI EK KARNA : Manze, bwar donn jaz! Lavi li tro kourt.  
Kifer pran tr aka? Kifer pran traka?  
Bondie lasans pe fann roupi partou;  
Wiski ek sanpagn pe aroz lavi.  
Konsome, konsome! Pa get divan.  
DARYODANA : Servi enn ti drink, mo bann kouzen swaf.  
Pas pla  kamaron, mo sir zot tou fen.  
Bann dansez nacho, bouz zot leren bien.  
Dropa di pa la, fet la pou bien maf.  
SAKOUNI EK KARNA : Manze, bwar donn jaz! Lavi li tro kourt.  
Kifer pran traka? Kifer pran traka?  
Bondie lasans pe fann roupi partou;  
Wiski ek sanpagn pe aroz lavi.  
Konsome, konsome! Pa get divan.  
DARYODANA : Arjouna mo frer, kif er ou tike?  
Bima, gran gerye, pa ler pou lager!  
Gran Youdishtira pa gard dan leker.  
Dropadi pa la, li endispoze?   
SAKOUNI EK KARNA : Manze, bwar donn jaz! Lavi li tro kourt . 
122 
 Kifer pran traka? Kifer pran traka?  
Bondie lasans pe fann roupi partou;  
Wiski ek sa npagn pe aroz lavi.  
Konsome, konsome! Pa get divan.  
DARYODANA : Dres latab poker! Viv nou lamitie!  
Seki refiz zwe so leker bien sal.  
Nou ole lebien, nou pa'le lemal.  
Mank z is Dropadi pou fer nou tou ge.  
SAKOUNI EK KARNA : Manze, bwar donn jaz! Lavi li tro ko urt. 
Kifer pran traka? Kifer pran traka?  
Bondie lasans pe fann roupi partou;  
Wiski ek sanpagn pe aroz lavi.  
Konsome, konsome! Pa get divan.  
ARJOUNA : Non! Non Youdishtira, napa fer sa.  
Rapel parol nou gran gourou Krishna:  
Bann zougader toultan manz lapousie r; 
Dan zwe poker ena pwazon lanfer.  
YOUDISHTIRA : Bizen konpran sa. Li enn tradision.  
Bizen respe koutim gran dimoun,  
Bizen respe ...  
ARJOUNA : ... Sa li enn obsesion!  
YOUDI SHTIRA : Pa enn obsesion, sa li enn tradision.  
BIMA : Arjouna ena rezon. Dan tradision ena pwazon.  
Ar demon, sel solision pou kapav dres sitiasion:  
Trap enn sab, sot so likou. Aret zaze lor tradision.  
ARJOUNA : Ena koutim ki bar larout progre;  
Si les li viv, li vinn enn gran abse.  
Bizen koup li si nou'le avanse.  
BIMA : Mo foul dakor! Anou sot zot likou!  
YOUDISHTIRA : Mo zot gran frer zot pa pou ekout mwa?  
Se mwa tousel ki kapav deside.  
Mo deside li enn bon tradision.  
Si pa kontan al rod tiket ayer!  
BIMA ek ARJOU NA: Youdishtira, O Pedana, napa bizen ki to manga.  
Nou bien kone ki to pli gran, ki t ou lakle dan to lame.  
Nou sipliy twa, nou sipliy twa, fer atansion, pa fer erer.  
YOUDISHTIRA : Daryodana, o nom nou tradision, dres latab poker!  
◊◊◊◊◊◊  
AK 1 SENN 6  
NARATER : Non, non, non! Fer bien atansion!  
Pa fer sa, O Youdistira!  
To finn perdi kas, aret zwe aster.  
Non, non, non! Tantasion tro for!  
Napa zwe to lasenn an -nor!  
To finn perdi li, aret zwe aster.  
Non, non, non! O Youdistira!  
Napa zwe t o kouronn lerwa!  
To finn pe rdi li, aret zwe aster.  
Non, non, non! Pa zwe to kalson!  
Pa fer sa! Napa zwe to frer!  
To finn perdi zot, aret zwe aster.  
Non, non, non! Tou to finn perdi!  
123 
 Non, non, non! Pa zwe Dropadi!  
Pa fer sa erer! Aret zwe aster.  
LAVWA FAM : Non, non, non! Li pa ena dr wa! 
Non, non, non! Li nepli lerwa.  
Li finn perdi tou, mem so dinite;  
Li finn vinn esklav, tou li finn perdi.  
Li nepli ena drwa lor Dropadi.  
KER FAM : Dropadi mama later, Dropadi ser silansie,  
Ar lamour so gran leker finn amenn lak orite,  
Linite, prosperite d an pei dimoun ere.  
Dropadi mama later, Dropadi ser silansie.  
NARATER : Non, non, non! To pa ena drwa!  
Non, non, non! To nepli lerwa.  
To pa ena drwa trenn dan to lagli  
Lespri Dropadi, Lenerzi Shakti.  
Non, non, non monwar! Pa fer sa  piti! 
KER FAM : Dropadi mam a later, Dropadi ser silansie,  
Ar lamour so gran leker finn amenn lakorite,  
Linite, prosperite dan pei dimoun ere.  
Dropadi mama later, Dropadi ser silansie.  
YOUDISHTIRA : Non, non, non! Pa kapav kile!  
Non, non, non! Zot pa pe konp ran!  
Mo sir Dropadi pou don n zot enn rens.  
Bat sa pake kart, nou zwe Dropadi.  
KER FAM : Dropadi mama later, Dropadi ser silansie,  
Ar lamour so gran leker finn amenn lakorite,  
Linite, prosperite dan pei dimoun ere.  
Dropadi mama later, Dropadi ser silansie.  
NARATER : Ayaya, lemonn dan g anndol!  
Ayaya! To finn reperdi!  
Ayaya! Fini Dropadi!  
LAVWA FAM : Youdishtira, beta ki to finn fer?  
Nou douniya finn devire aster.  
Enn zougader toultan manz lapousier.  
Youdishtira, ki to pou fer aster?  
KER FAM : Lamwatie ki pa bon  
Finn fann so konfizion.  
Lamw atie ki ti bon  
Pe korde ar pwazon.  
LAVWA FAM : Inndraprasta pe nwaye dan lamar,  
Bann Panndava finn perdi tou pouvwar.  
Enn sel erer finn plonz nou dan koltar,  
Bann Kawrava aster finn pran labar.  
KER FAM : Lamwatie ki pa bon  
Finn fan n so konfizion.  
Lamwatie ki  ti bon  
Pe korde ar pwazon.  
                                                         ◊◊◊◊◊◊  
VIDOURA : Daryodana oumem sanpion,  
Ou adverser rekonet sa.  
Enn gran sanpion ki sir so pwen  
Kapav fer enn ti sarite.  
Kannsel zot det, O gran sanpion!  
124 
 DARYODANA : Kanns el zot det! Zame, zame!  
Mo finn may zot dan mo file.  
Inndraprasta, Hastinnpoura  
Aster  pou'ena enn sel lerwa.  
Enn sel lerwa: Daryodana.  
VIDOURA : Pran zot later, pran zot trezor,  
Tou zot dibien ki dan kofor,  
Bizou, diaman, lasenn an -nor. 
Fer zot kado zot pro p lekor,  
Les zot ale ar Dropadi.  
DARYODANA : Zot bizen sign enn agriment,  
Zot axepte p andan trez -an 
Viv anekzil san amerd mwa.  
Si mo may zot dan mo paraz  
Kwar mwa, kwar mwa mo fer ravaz.  
VIDOURA : Mem sa bien dir, zot axepte  
Trez -an ekzil dan tourdisman;  
Apre trez -an ...  
DARYODANA : ... Apre trez -an! 
Kan ler vini va diskite!  
Pa deranz mwa, mo  okipe.  
                                                         ◊◊◊◊◊◊  
LAVWA FAM : Trez banane pei pou balote;  
Dimoun partou bes latet pou marse.  
Leklips soley pou swiv le klips lalinn;  
Lespwar imen pou nway dan mofinn.  
KER FAM : Lamwatie ki pa bon  
Pou fann so konfizion.  
Lamwatie ki ti bon  
Pou korde ar pwazon.  
LAVWA FAM : Trez banane pouvwar Daryodana,  
Kouma Hitler, pou fer so sinema.  
Inndraprasta pou vinn Hastinnpoura,  
Bann K awrava pou fer zot tamasa.  
KER: Lamwatie ki pa bon  
Pou fann so konfizion.  
Lamwatie ki  ti bon  
Pou korde ar pwazon.  
LAVWA FAM : Trez banane letan fer so travay;  
Seki maye li demay may par may.  
Dan nou maler si nou trouv nou erer,  
Lerla sir -sir nou retrouv lal imier.  
KER FAM : Lamwatie ki pa bon  
Pou manz so prop pwazon;  
Lamwatie ki'nn vinn bon  
Regagn respirasion.  
◊◊◊◊◊◊  
AK 2 SENN 1  
Dan kan Panndava . 
NARATER : Trez banane finn say -saye ar lezel diplon;  
Mo vie lipie finn kraz feyaz lor sime goudron;  
Bann karo kann, bann karo may ranpli ar siendan;  
125 
 Bann mizisien ek bann santer nepli respe tan.  
KER FA M: Letan ek istwar  dan leren glase  
Dezord marenwar rans ar malpropte  
Pe fer zot travay, pe fouy zot sime,  
Fit zot lekleraz, poli zot sixe.  
NARATER : Trez banane finn trenn -trene dan labou erer;  
Mo vie lipie finn tann malang ki respir pianter;  
Dan tabisman, lizinn, biro lamone fasil  
Finn bous lizie bann parazit, marsan ridikil.  
KER FAM : Si nou'le reysi sanz nou destine  
Nou bizen chombo letan anplen vol.  
Napeyna six e ar lespri jayde,  
Bizen volonte pou devier bol dal.  
NARATER : Trez banane finn ranp -ranpe dan la gli lavi  
Ki finn rod nway dan pouritir zimaz Dropadi.  
Lespri dezir, plezir kanwa kouma bann lagal  
Pe kras dipi, pe fann malang, partou pe fer bal.  
KER FAM : Leta n finn sanze. Leker finn sanze.  
Bima, Arjouna pa kouma avan;  
Zot pe medite, zot pe ezite.  
Trez -an anekzil finn fer so sanzman.  
NARATER : Trez banane Youdishtira, Bima, Arjouna  
Ar zot de frer ek Dropadi, fami Panndava,  
Dan lafore, montagn, dezer finn konn bo ukou douk  
Me letansa bann Kawrava zot manz kari bouk.  
KER FAM : Wi Youdishtira aster to'nn konpra n 
Ant leklips soley ek leklips lalinn  
Pa kapav fer pon. Fer lezot konpran   
To sime ki bon pou evit larwinn.  
NARATER : Trez banane dan penitans, nou nat dan koutv an; 
Roder -de-ler finn pran pouvwar dan enn ben disan.  
Bann tranzaxion, bann komision pe touf san timan;  
Lerwa Paysa dan so fortres dekret regleman.  
KER FAM : Wi Youdishtira sakouy to de frer;  
Bima, Arjouna pe naz dan erer.  
Santiman disan finn vwal zot lespri , 
Kan bizen azir zot pe reflesi.  
KER FAM : Dropadi mama later, Dropadi ser silansie;  
Li soufer me  li konpran, li plore me li kontan.  
Dropadi mama later, Dropadi lespri Shakti;  
Ar lager li fer lape, ar maler li fer boner.  
◊◊◊◊◊◊  
AK 2 SENN 2  
Youdishtira rantr e. 
YOUDISHTIRA : Ale degaze apel bann kamwad!  
Ler finn arive pou dres bann oustad  
Ki napa ole res pe zot parol.  
Ale degaze, anou devier bol!  
Aster mo'nn konpran mo erer,  
Ki sime bizen swiv aster.  
Ena so ler pou diskite,  
Napa tou ler ki negosie.  
126 
 Li kler kouma  dilo lasours!  
                    2 
Ale degaze, apel Arjouna,  
Dir mo frer Bima, dir tou Panndav a 
Ler finn arive pou dres sitiasion;  
Letan ek istwar  pe dimann axion.  
Aster mo'nn konpran mo erer.  
Lager parfwa li neseser.  
Kreasion ne dan destrixion  
Kan konfi zion lor direxion.  
Li kler kouma dilo lasours!  
                    3 
Ale degaze, tou dimoun dibo ut! 
Bann frer Panndava pe bar nou larout.  
Panndava onet, Kawrava bann tret.  
Koutkekout aster zot bizen pey det.  
Aster mo'nn konpran mo erer.  
Dan zoli fri ena le ver, 
Dan zarden fler ena kourpa;  
Bann ti -moutouk finn vinn lerwa.  
Li kler kouma dilo lasours!  
                     4 
Ale degaze, ler finn arive.  
Letan pa atann dimoun ki tike.  
Trez -an dan bannwas finn raport so fri;  
Nou finn vinn pli for, nou'nn konpran la vi. 
Aster mo'nn konpran mo erer.  
Bann zougader manz lapousier.  
Kan enn koutim pe kas lalinn  
Lerla finn ler anter lafwinn.  
Li kler kouma dilo lasours!  
                            5  
Ale degaze, nou lav nou loner.  
Mazinn Dropadi, mama nou later,  
Nou ser sila nsie so larm finn koule,  
Li finn bien soufer, so leker blese.  
Aster mo'nn konpran mo erer.  
Lavi li pa enn zwe poker.  
O Dropadi, lesans lavi!  
To regn zame pa pou fini.  
Li kler kouma dilo lasours!  
ARJOUNA : Youdishtira, O Pedana, enn mesaze Dritarashtra  
Pe ro d zwenn ou. Li'nn dimann mwa vinn dimann ou ekout lerwa  
YOUDISHTIRA : Peyna letan pou mo perdi ar  mesaze bann Kawrava.  
Ler finn vini pou fit zouti, met enpe lord dan douniya.  
ARJOUNA : Mem si ou pa pou axepte kifer ou pa nek ekout li?  
Kikfwa Lerwa Dritarasht ra anvi lape.  
YOUDISHTIRA : Lape? Tro tar, tro tar!  
ARJOUNA : Zame tro tar!  
YOUDISHTIRA : Bon, bon!  Fer li rantre.  
Sanndiaya rantre.  
YOUDISHTIRA : Sanndiaya degaze rakonte  
Tou seki to patron finn dir twa.  
127 
 To kone, mo letan bien presie,  
Mo ena enn travay bien p rese.  
SANNDIAYA : Youdishtira, O gran kouzen, mo dir ou namaste.  
Nou gran lerwa Dritarashtra, par et bien trakase;  
Bel tourdisman dan douniya pe boulvers tou lespri;  
Aswar dormi pa pe kapav telman ... ... ...  
YOUDISHTIRA : ... ... tou santi pi.  
Sanndiaya to f atig mo lespri!  
Depi kan to konpoz poezi?  
Degaze, degaze! Rakonte  
Ki mesaz to finn vinn raporte.  
SANNDIAYA : Youdishtira, O gran kouzen, Dritarashtra dir ou  
Ou bizen pran boukou pasians, enn zour tou pou korek.  
Mem si isi ou pe pas kord lao tou pou rikord.  
Napa retourn Inndraprasta, evit dezagreman.  
YOUDISHTIRA : Mo donn lord trap li par fon kalson,  
Fer li mwazi enpe dan prizon.  
ARJOUNA : Pa fer sa mo gran frer, pa fer sa!  
Pa bliye protokol diplomat.  
SANNDIAYA : Pa fer sa gran kouzen, pa fer sa!  
Mo enn senp mes aze mo lerwa.  
Mo finn dir seki li finn dir mwa.  
Pardonn mwa gran kouzen, pardonn mwa!  
YOUDISHTIR A: O Sanndiaya pov ti -kouyon, to pa konpran nanye.  
Diskitasion, negosiasion zot ler finn anvole.  
Al dir lerwa bann Panndava pe vinn repran zot plas.  
Nou'nn desi de Daryodana pou aval so lakras.  
SANNDIAYA : Wi patron, kont lor mwa gran patron.  
Mo pa pou bliye  ou komision.  
Eskize gran misie, eskize!  
Lor vites mo al donn ou mesaz.  
Eskize gran misie, eskize! ( Li sorti . ) 
                                                        ◊◊◊◊◊◊  
YOUDISHTIRA : (ar Bima ek Arjouna. )  
Ki pe ariv zot? Zot pa pe kapav get fran!  
Zot pe fer timid, sa napa zot labitid.  
Ki pe manz zot krann? Pa bizen zot ezite.  
Dir mwa zot sekre, ki traka zot pe gagne.  
BIMA EK ARJOUNA: Youdishtira, O Pedana, napa bizen ou sap lor kal.  
Nou pe panse, anfen nou kwar, kikfwa ou'ena, kikfwa nou'ena,  
Si kouma dir, si vadire, nou sey tom enn lakorite,  
Kikfwa nou kwar, anfen kapav, kot pou kone, kikfwa posib ...  
YOUDISHTIRA : Zot pe tatone, zot lespri pa bien kler.  
Pa b izen zot bliye, nou erer nou finn pey bien ser.  
Mazinn Dropadi ki mannyer li'nn soufer;  
Aster li  pa ler pou ekout bann kouyoner.  
BIMA EK ARJOUNA: Youdishtira, O Pedana, nou bien dakor ou 'ena rezon,  
Me nou panse, kikfwa kapav sey trouv ansam enn lot sime.  
Dritarashtra, si li ole, pou krak lalinn Daryodana;  
Kouzen -kouzen ar mem disan napeyna drwa fann  zot disan.  
YOUDISHTIRA : Nou finn respekte parol ki nou ti done;  
Nou finn oblize travay kouma serviter;  
Bann move lespri finn mem rod viol Dropadi.  
128 
 Aster li pa ler pou ekout bann kouyoner.  
Inndraprasta, Hastinnpoura pe plor disan bann malere,  
Daryodana, en n fay tiran pe fann pikan partou kote.  
Sak zour, sak zour nouvel vini lepep finn plen ar tirani.  
Ar nou lespri, ar nou lafors, nou kapav plant rengn Dropadi.  
KER FAM : Dropadi mama later, Dropadi ser silansie,  
Ar lamour so gran leker pou amenn lakorite,  
Linite, prosperite dan pei dimoun ere.  
Dropadi mama later, Dropadi ser silansie.  
◊◊◊◊◊◊  
AK 2 SENN 3  
VIDOURA  EK NARATER : Dan kan Kawrava , dirizan krever  
Pe zwenn pou desid ki zot bizen fer.  
Konfizion partou; pouritir donn bal;  
Bakanal ki king kan prensip leral.  
DRITARASHTRA : Mo finn reyni konsey zordi  
Parski nouvel dan nou pei  
Li santi pi, li santi pi.  
Daryodana, ki bizen fer?  
Larme rebel pe rod lager   
Pou de vier nou, pou devier nou.  
Partou kote, partou kote  
Move lakot dan nou kote.  
Nou rod lape. Sel solision!  
DARYODANA : Zame, zame! Peyna sime!  
Fer mwa konfians. Daryodana  
Pou kraz latet bann Panndava.  
Pa koz lape! Rasta nayba!  
SAKOUNI : Nou kapav sey mem trik k i yer;  
Nou envit zot vinn zwe poker.  
VIDOURA : To kwar toultan pou fet zako?  
DARYODANA : Pa ekout li, li mars ar zot.  
Mo bien kone ki Vidoura  
Limem espion bann Panndava.  
Dan nou lakaz nou pe nouri   
Enn vie serpan ki pe atann   
So ler vini pou li pik nou.  
DRIT ARASHTRA : Mo finn vinn vie, mo fatige.  
Kifer traka pe tom lor mwa?  
Mo desten tris! Ayo BonDie  
Mo sipliy ou pran mo lavi.  
DARYODANA : Get sa papa! Pran ou retret,  
Kit tou problem dan m o lame.  
Mwa mo kone ki bizen fer.  
Dan mo lame ou kapav sir  
Bann Panndava e k Dropadi  
- Mo manz zot kouma satini - 
Mo vir -vir zot, mo kras lor zot,  
Mo fini zot, mo tir zot trip,  
Mo manz zot kouma satini.  
KARNA : Kit Arjouna dan mo lame,  
Mo fer li manz so Gann diva;  
129 
 Mo fer Bima vinn sapsiway.  
KARNA/SAKOUNI/DARYODANA:   
Nou fini zot, n ou fini zot!  
GANNDARI : Daryodana, mo gran garson, pa bon fer vantar...  
Ekout parol ki to mama ... ekout mwa monwar.  
To disan so, to exite, to pe fer erer.  
To gran chacha ena rezon. N ou evit lager.  
DARYODANA : Mama, mama mo respe ou, ou'nn met mwa lor later  
Me konpran bien, dan politik fam pa konpran nanye.  
Mo konsey ou okip papa. Samem travay enn fam.  
Les nou bann zenn! Nou plis kone kouma chombo renn.  
GANNDARI : Nou gran pei finn diviz e, krokmor fer tamasa;  
Dan tou lakaz larm pe koule; maler finn vinn lerwa.  
Later pe fann, lasours pe sek; enn gran maler lor nou;  
Kosmar aswar desir somey; bann pizon finn vinn fou.  
DARYODANA : Siperstision enn vie bonnfam! Aret zot komeraz!  
Zot palab fam k as mo zorey. Vit tourn enn nouvo paz.  
Bann Panndava pe retourne pou plant rengn Dropadi,  
Olie dibout, zot azenou. Zot merit mo mepri!  
GANNDARI : Ayo beta pa koz koumsa, beta Daryodana.  
Mo to mama, pa ofans mwa, beta Daryodana.  
Pa fer erer, pa fer fezer, mal er peyna loder;  
Get to bann frer, mazinn loner, ekout mo lapriyer.  
DARYODA NA: Fer lapriyer! Mazinn loner! Aster li napa ler.  
Donn solda zarm! Fiziy bann tret! Lager ki neseser.  
Mo dimann tou bann zeneral koumans dres zot bann plan;  
Prepar lager, prepar lag er, aret perdi letan.  
GANNDARI : Bann dimoun fen, pe rod dipen, twa to pe d onn zot bom.  
To fen laenn, to swaf disan, to lespri finn kokom.  
Mo retir mwa dan enn ashram. Ar to prezans mo'nn rans.  
Mo vant mama ki pe brile pe modi to nesans.  
                                                  ◊◊◊◊◊◊  
KOUNTI : Karna beta vinn enn kou la.  
Zordi finn ler pou dir twa  
Enn gran sekre ki mo'nn garde.  
To vre papa pa enn sartie.  
KARNA : Madam Larenn tousa pa kler;  
Ou parabol naz dan mister.  
Ou parol drol! Napa zwe rol,  
Pa blo k lelan pou devier bol.  
KOUNTI : Bien -bien lontan, dan mo leren  
Desten ti p oz enn ti zanfan,  
Bien -bien avan lezot zanfan.  
Sa zanfan la se tomem sa.  
KARNA : Kifer zordi ou rakont mwa  
Zistwar ansien, malsen kikfwa?  
Ou pe tir plan, ou bien malen,  
Pou brouy labo u, plonz mwa dan ben.  
KOUNTI : Karna beta, Youdishtira  
Kouma Bima ek Arjoun a 
Pa to kouzen me to prop frer.  
Disan Kounti dan zot leker.  
KARNA : Si mo konpran kouma bizen  
130 
 Mo pa bizen mars ar kouzen,  
Mo bizen mars ar Panndava.  
KOUNTI : Samem beta, samem beta!  
KARNA : Savedir ki se mwa gran frer.  
Youdishtira li mo ti frer.  
KOUNTI:  Samem  beta, to finn konpran.  
Mo ti kone to pou konpran.  
KARNA : Savedir ki dapre gordonn  
Tou nou problem zordi finn fonn.  
Se mwa ki sef bann Panndava.  
Mo mont lor tronn Inndraprasta.  
KOUNT I: Pa sa beta, napa koumsa!  
KARNA : Lerla mo dir Daryodana  
Mo abdike dan so  faver.  
Li pran pouvwar san fer lager.  
KOUNTI : Mo vant mama ape brile;  
Mo prop disan ki pou koule.  
Karna beta ena pitie   
Pou enn mama ki pe plore.  
KARNA : Siperstision enn vie bonnfam ! Aret zot komeraz!  
Zot palab fam kas mo zorey. Vit tourn enn nouvo paz!  
Bann Panndava pe retourne pou plant rengn Dropadi.  
Olie dibout, zot azenou. Zot merit mo mepri!  
KER FAM : Dropadi mama later, Dropadi ser silansie,  
Ar lamour so gran leker pou amenn la korite,  
Linite, prosperite dan pei dimoun ere.  
Dropadi mama later, Dropadi  ser silansie.  
                                                          ◊◊◊◊◊◊  
VIDOURA : Pa bizen ou tris, pa bizen sagren.  
Enn youg so lafen li sem so lagren  
Dan vant koumansman nouvo flanbwayan  
Ki pran so lelan lor lezel letan.  
KOUNTI : Ou pe koz pasians,  lot pe koz vanzans,  
Rachas letansa fertiliz malsans.  
Dan toulede kan mo disan koule,  
Ler violans flanbe, mo disan fane.  
VIDOURA : Tou seki monte enn zour bizen desann;  
Nou desten li trase ar nou prop lasann.  
Lor lezel letan istwar  fer lalwa,  
Li peyna pitie  pou seki kanwa.  
KOUNTI : Ou enn gran gourou, mo respekte ou.  
Napeyna lesp war, lemonn finn vinn fou;  
Kouzen kont kouzen, disan kont disan  
Pe rod regle kont san rod regleman.  
VIDOURA : Axepte karrma! Pa bon poz kestion.  
Dapre lord lao samem solision.  
Tou nou bann demars finn tom dan dilo,  
Nek res pou kourbe divan lord lao.  
KOUNTI : Ou pe koz karrma! Dir mwa dan tousa   
Kot nou liberte. Kifer douniya  
Dan gran boulversman pe touy mo piti,  
Pe nway nou nasion dan larm Dropadi?  
VIDOURA : Bann frer Panndava, tou ou ban n garson  
131 
 Ena enn mision atraver axion  
Pou krez tom ansien, akous seki nef  
Dan nouvo nasion kot pa pou ena sef.  
KOUNTI : Kot rengn Dropadi ar tou so lespwar   
Pou fer paradi eklat marenwar?  
Laba dan lekzil bengne dan soufrans?  
Samem lesperans? Samem delivrans ? 
VIDOURA : Ou leker mama dan gran penitans  
Anpes ou konpran ki dan lekzis tans  
Atraver soufrans nou'al ver delivrans.  
Bizen pran pasians, soufer ansilans.  
KOUNTI : Ou pe koz pasians, lot pe koz vanzans.  
Letansa rachas fertiliz malsans.  
Dan toulede kan mo disan koule;  
Ler violans flanbe mo disan fane.  
◊◊◊◊◊◊  
AK 2 SENN 4  
Dan kan Pa nndava. Bel mouvman lor lasenn. Bann travayer zom ek fam.  
NARATER: Kot Panndava, bel mobilizasion ; 
Lepep ek zot sef dibout lor mem baz,  
Sem lagren nouvo sivilizasion  
Baze lor lamour, pardon ek partaz.  
KER ZOM EK FAM : Lenerzi lavi, lenerzi Shakti,  
Lespri Dr opadi kouma lalimier  
Pe zet bann bourzon, grosi tou bann fri,  
Nouri lesperans, egey liniver.  
KER ZOM : Nou finn fouy kanal pou amenn dilo;  
Later pel -pele pe eklat ar fler,  
Bann  pie friyapen kourbe ar dipen,  
Karo zepi -may sante dan soley.  
KER ZOM EK FAM : Len erzi lavi, lenerzi Shakti,  
Lespri Dropadi kouma lalimier  
Pe zet bann bourzon, grosi tou bann fri,  
Nouri lesperans, egey liniver.  
KER FAM : Shakti, nou vas plenn, anfen finn met  ba. 
Fode get zanfan kouma bwar dile.  
Lenerzi travay pe anfant lespwar;  
Partou da n pei lavi pe pouse.  
KER ZOM EK FAM : Lenerzi lavi, lenerzi Shakti,  
Lespri Dropadi kouma lalimier  
Pe zet bann bourzon, grosi tou bann fri,  
Nouri lesperans, egey liniver.  
KER ZO M: Tou dimoun kone lavi pa parfe  
Me ar nou kouraz, ar nou volonte  
Nou pou kraz ra chas, nou pou glorifie  
Lespri Dropadi, lekzistans Shakti.  
KER ZOM EK FAM : Lenerzi lavi, lenerzi Shakti,  
Lespri Dropadi kouma lalimier  
Pe zet bann bourzon, grosi tou bann fri,  
Nouri lesperans, egey liniver.  
KER FAM : Nou grenie ranpli, manze pa manke,  
Lespri  Dropadi diriz nou lavi.  
132 
 Bann frer Panndava bann bon dirizan;  
Nou kone aster ki nou bizen fer.  
KER ZOM EK FAM : Lenerzi lavi, lenerzi Shakti,  
Lespri Dropadi kouma lalimier  
Pe zet bann bourzon, grosi tou bann fri,  
Nouri lesperans, egey liniver.  
◊◊◊◊◊◊  
Vie chacha rantre.  
VIE CHACHA : E bann zanfan, enpe dilo donn enn vie bonom.  
So vie lipie lor tou sime finn manz lapousier.  
Mo lagorz sek, mo fatige, donn enpe dilo.  
Lesiel lao pou b eni zot, ed enn vie bonom.  
KER FAM : Degaze, degaze donn li enpe dilo , 
So lipie fatige, les li pran enn repo.  
Asiz anba enn pie, so lonbraz repozan.  
Chacha nou pou ed ou. Eta amenn enn ban!  
VIE CHACHA:  Dan mo pei bann karo kann ranpli ar siendan;  
Bann mizis ien ek bann santer nepli respe tan;  
Lespri dezir, plezir kanwa kouma  bann lagal  
Pe kras dipi, pe fann malang, partou pe fer bal.  
KER FAM : Degaze, degaze donn li enpe dilo,  
So lipie fatige, les li pran enn repo.  
Asiz anba enn pie, so lonbraz repozan.  
Chacha  nou pou ed ou. Eta amenn enn ban!  
VIE CHACHA : Mo finn vinn get bann  Panndava, akot zot ete?  
Dan mo pei - ki mo pou dir? - partou larm koule;  
Tou bann dimoun, gran ek piti, partou pe pas kord.  
Bann Panndava ek Dropadi bizen met enn lord.  
KER FAM : Degaze, d egaze donn li enpe dilo,  
So lipie fatige, les li pran enn repo.  
Laba  anba pie la sey koz ar Arjouna.  
Enn tabisman traka pe trak so gran lavwa.  
( Vie chacha ek Arjouna )  
VIE CHACHA : Beta Arjouna lonbraz sa pie la  
Pe niaz ou soley ar saler traka.  
Ou ek ou ba nn frer ena enn mision:  
Dan lebra istwar , lor lezel letan  
Alim tou b ann far, efas mov -san. 
ARJOUNA : Napa koz koumsa, Chacha O Chacha!  
Kont mo prop disan, kont mo prop chacha,  
Kont mo prop kouzen pou lev mo lame?  
Napeyna sime! Sa enn gran pese.  
VIE CHACHA : Beta Arjouna, zoli santiman  
Kan ennmi prezan, li kas nou lelan.  
Serv i ou lespri! Pa pans ar leker!  
Ou pe koz fami? Dimounn par milion  
Finn met zot lespwar dan lafors axion.  
ARJOUNA : Chacha O Chacha! Peyna rezonnman  
Pou fer mwa konpran bizen vers disan  
Zanf an mem fami parski enn erer  
Finn boulvers balans ant zanfan de frer.  
VIE CHACHA : Arjouna beta, mo finn vinn isi  
Lespwar dan leker pou zwenn enn fami  
133 
 Ini dan lespri lamour Dropadi  
Ki pou pran labar sime laviktwar.  
Eskiz mwa monwar, mo tro vie mo kwar!  
ARJOU NA: Chacha O Chacha! Kwar mo dezespwar.  
Mo pa pe trouv kler, partou marenwar.  
Donn mwa enn konsey ki mo bizen fer.  
Napa ankoler! Mo bizen trouv kler.  
VIE CHACHA : Peyna kat sime! Pa fer kouma tang.  
Ou nek pran ou zarm, mars drwat kont malang.  
Bann zom ek ba nn fam pou mars ferm ar ou.  
Ler finn arive pou aras siendan,  
Pou def ris teren, plant bann nouvo plan.  
Lafoul rant lor lasenn.  
KER FAM : Ler finn arive pou sanz destine;  
Nou bizen chombo letan anplen vol.  
Napeyna sixe ar lespri jayde;  
Bizen volonte pou nou d evier bol.  
LAFOUL : Dropadi mama later, Dropadi ser silansie,  
Li souf er me li konpran, li plore me li kontan.  
Dropadi mama later, Dropadi lespri Shakti,  
Ar lager li fer lape, ar maler li fer boner.  
◊◊◊◊◊◊  
AK 2 SENN 5  
Lager - fon mizikal - diapo - britaz - ets. Boukou lamor ek destrixion.  
LAVWA FAM : Otan larm ek soufrans!  
Ar tousa nou finn rans.  
Laba bann orfelen  
Pe plor disan imen.  
KER ZOM EK FAM : Eski ena lespwar pou nou sorti dan marenwar?  
Eski fit ir pouvwar pou tengn lager avan tro tar?  
LAVWA FAM : Bann ka ro kokliko  
Anlarm pe get lao.  
Lager ti neseser,  
Neseser tengn lager.  
KER ZOM EK FAM : Eski ena lespwar pou nou sorti dan marenwar?  
Eski fitir pouvwar pou tengn lager avan tro tar?  
LAVWA FAM : Nou rep ran nou lelan  
Pou plant nouvo letan  
San ki nou fann disan.  
Tou imen dan mem kan.   
KER ZOM EK FAM : Eski ena lespwar pou nou sorti dan marenwar?  
Eski fitir pouvwar pou tengn lager avan tro tar?  
(Youdishtira, Bima, Arjouna ek zot larme rantre.)  
YOUDISHTIRA : Nouvo soley laroze  
Diaman briyan lor tou fey  
Pe vers kristal dan later ,  
Later ansent.  
Loyo sek pe bourzone,  
Pe ras lavi dan somey,   
Pe koul lespwar dan leker,  
Leker bien krent.  
KER FAM : Lespri Dropadi, lenerzi Shakti.  
134 
 BIMA : Bann fler sezon pe eklat  
Silans kouler ar frison,  
Sarz liniver ar douser,  
Douser gro  vant.  
Lalinn, soley fer regat,  
Travers lesiel san frixion,  
Sarye letan dan lezer,  
Lezer san fant.  
KER FAM : Lespri Dropadi, lenerzi Shakti.  
ARJOUNA : Lizie fixe ver dime,  
Andey amer par deryer,  
Rev nouvo y oug pe grandi,  
Grandi lespwar.  
Nouvo lavi finn zerme , 
Lagren lespwar linite  
Zordi koste nou kote,  
Kote istwar . 
KER FAM : Lespri Dropadi, lenerzi Shakti.  
BIMA : Lor lezel istwar  letan vwayaze,  
Li poz so semans dan leren glase  
Leklips koumansman, eklat nam sil ans. 
Lamour transparan eklo dan enn dans.  
KER FAM : Dropadi finn ne, Halelouya,  
Dropadi finn ne, Soubhaann Allah,  
Dropadi finn ne, Shannti, Shannti, Shannti.  
ARJOUNA : Lame dan lame letan ek istwar , 
Pou seki trouv kler, zot amenn lespwar,  
Lavi vinn lamor, la mor vinn lavi,  
Febles vinn lafors, dezord armoni.  
KER: Dropadi finn ne, Halelouya,  
Dropadi finn ne, Soubhaann Allah,  
Dropadi finn ne, Shannti, Shannti, Shannti.  
YOUDISHTIRA : Letan ek istwar  finn larg bann petal,  
Zot pe sof later ar laflam kristal.  
Dropadi finn ne, Dropadi finn ne,  
Mama nou later gran ser si lansie.  
KER: Dropadi finn ne, Halelouya,  
Dropadi finn ne, Soubhaann Allah,  
Dropadi finn ne, Shannti, Shannti, Shannti.  OM.  
RIDO  
RETOURN KONTENI/BACK TO CONTENTS  
 
PROFESER MADLI  
BANN PERSONAZ  
Profeser Madli  
Dokter Balsaf (mari Profeser Mad li) 
Kramiz (garson Profeser Madli)  
Iras (tifi Profes er Madli)  
Danaz (servant)  
135 
 Gramil (boyfrenn Iras)  
Donati  
SENN 1  
Dan salon Profeser Madli. Salon la dekore ek meble ar boukou gou. Ler rido leve, Kramiz, 19 an, pe alonze 
lor enn divan. Li pe ekout lamizik.  Donaz, 56 an, anviron, servant Profeser Madli, rant re. 
DANAZ: Kramiz, rann moi enn servis, baba, al dan to lasam. Mo bizen met lord dan sa salon la. To kone ena 
envite zordi.  
KRAMIZ: Shouut! Ekout sa mouvman la. To pa trouve kouma li siblim.  
DANAZ: Mo pa konpran nanye dan to lamizik. Mo zis tann enn pake t apaz ...  
KRAMIZ: Danaz, to bizen apresie sa kalite lamizik la. Fale ki bann proleter lev zot nivo kiltirel si zot ole 
kontrol dire xion sosiete.  
DANAZ: Madam ek misie pre pou retourne. Si zot trouv sa dezo rd ki to finn fer zot pou dimann mwa ki mo 
finn fer enn lazourne. Madam...  
KRAMIZ: Pa madam. Profeser. Madam finn vinn profeser. Li ekrir gran -gran liv. Li koz gran -gran koze.  
DANAZ: Profeser, pa profeser, li pou fou mwa enn bon zoure si mo pa met lord dan  sa salon la. Ale Kramiz, 
al dan to lasam. Al fer to  dezord laba.  
KRAMIZ: Dezord, Danaz, you are a philistine. Asiz la, ekout lamizik. Bliye to sifon, bliye to balye. Apresie lar. 
Lavenir lemonn li dan lar. To kone kifer?  
DANAZ: Get sa! Mo bizen travay. Kr amiz. Ale mo garson.  
KRAMIZ: Tasion Danaz! To pe mar s lor mo lipie.  
DANAZ: Si to pa ale, mo pou bizen mars lor to latet.  
KRAMIZ: Bien koze... Bravo, bravo, bravo... koumsamem bann proleter bizen dres bann bourzwa.  
DANAZ: Aret radote. Avans to lipie... kot to ser? Li finn rant bien tar yer.  
KRAMIZ: Ler pa en portan. Ler ek liberte de enmi. Si nou nek get ler nou perdi nou liberte. Bizen anter tou 
mont, bizen kraz tou reveil, bizen nway tou pandil. Bizen detrir sivilizasion tik -tak. Dimoun lib, dimoun 
libere b izen bliye letan. Zis lespas ki enportan. Danaz to p e ekout mwa?  
DANAZ: Wi Kramiz...Sorti lor sa sofa la. A l asiz laba...Dis la finn fini. Tegn pikep la. Pa gaspiy kouran.  
KRAMIZ: To koz kouma enn bourzwa. Gaspiy kouran! Kifer pa bizen gaspiy kouran. Koura n samem lesans 
sosiete konsamater. Pou touy sosiete konsomater, bizen fini tou kouran.  
DANAZ: Trouve pa twa ki pey kont.  
KRAMIZ: Larzan! Larzan! Larzan! Zot tou nek pans larzan. Zot tou nek galoup deryer larzan. Samem pwazon 
lavi. Kifer nou tou pa pas enn lavi senp, san lix. Dimoun ti pou bien ere. Larzan, samem orizinn tou nou 
maler.  
DANAZ: Koz touzour mo garson...Kramiz! To kone to koz bien. Kifer to pa rant dan politik? Prosenn ele xion 
mo vot pou twa.  
KRAMIZ: Politik! Ele xion! Wek! Ban politisien zot tou  pouri. Danaz to bizen lir Bakouninn. Lerla to pou k one 
ki veritab liberte ete... Danaz sois un ange. Servi mwa enn ti wiski pou ed mwa fer letan pase...Danaz, to pa 
finn tande. Don mwa enn wiski.  
DANAZ: Wiski? Depi kan to bwar wiski!  
KRAMIZ: Depi fek... A le bonnfam...Pa fer lare ar ki xoz ki pa pou twa. Mo' le enn bon wiski dan boutey 
personel bonom la.  
DANAZ: Boutey personel misie! To'le mo gagn traka? Kouma li trap boutey la li pou kone.  
KRAMIZ: To pa konn so trik! Met dilo dan plas wiski la. Li pa pou kon e. 
DANAZ: Anbon! Aster mo konpran. Yer misie dir mwa  ki so wiski finn perdi gou. Depi kan to pe fer sa trik la.  
KRAMIZ: Depuis fek ma chère.  
DANAZ: Bon...Omwen aster ena enpe lord da sa salon la. Kramiz, mo al laboutik. Gard sa lasam la prop. Pa 
bliye, ena  envite zordi.  
KRAMIZ: Envite bizen evite.  
(Danaz so rti. Kramiz ouver bar, servi limem enn long wiski, retourn lor so divan, koumans bwar. Iras rantre. 
Li fek lev dormi)  
KRAMIZ: Salut ma beauté de soeur... Ayaya! Ala to vilen kan to fek lev dormi. Retourn dan to lasam, met to 
mask.  
136 
 IRAS: Kot Danaz? Mo bien bizen enn ti tas kafe pou redonn mwa lavi.  
KRAMIZ: Kot to ti ete yer swar Iras?  
IRAS: Sa regard twa sa!  
KRAMIZ: ( Li soufle ) Pa!  Pa! Pa! Manzel Iras ankoler. Mamzel Iras finn manz tamaren. Bonom ek Bonnfam  ti 
pe rod twa. Zot ti ole to vinn ar zot zordi.  
IRAS: Ki ena zordi?  
KRAMIZ: Quelle ignorance! To pa kone ki zordi liniversite pe donn to mama tit profeser pou rekonpans li 
pou tou so bann travay siyantifik. To mama, chère Iras, li enn gran dimoun, enn gra n entelektiel, enn 
zeni...To gout enn ti wiski.  
IRAS : Wiski! To'le mo vomi mo trip? Kot Danaz?  
KRAMIZ: Li finn al laboutik. Li bizen fer soping pou seswar. Monsieur et Madame recoivent. Zot finn dimann 
nou toulede reste pou fer zoli sourir ar zot bann envi te distenge.  
IRAS: Get sa bez la!  
KRAMIZ: Iras! Quel le vulgarite! La fille du professeur! Non, mais où va ce monde.  
IRAS: Mo pa kapav, mo bizen sorti.  
KRAMIZ: Lombo pou bay.  
IRAS: Kramiz, to pou bizen rann mwa enn gran servis.  
KRAMIZ: Pa kont lor mwa pou e xplik bonom la kifer to pa la.  
IRAS: Pa sa. Enn serv is plis serye.  
KRAMIZ: Mo get to figir enn kou. Etae! Vremem to serye. Ki arive, to ansent?  
IRAS: Kouma to kone?  
KRAMIZ: Mo pa kone. Mo pe dimande...Vremem to ansent?  
IRAS: Mo kwar.  
KRAMIZ: Anbon to pa si r! Fausse alerte!  
IRAS: Ki to ti fer pou...to kone.. .kan li ti ansent.  
KRAMIZ: Mo pa ti fer nanye...Limem ti fer tou.  
IRAS: Ki to'le dir?  
KRAMIZ: Se li ki finn debrouy so difil.  
IRAS: To finn abandonn li?  
KRAMIZ: Be ki to'le...Mo ti bien dir li pran pilil.  Mo pa kapav responsab si li li pa pran so prekosion . Detout -
fason li ti enn gran dilo. Li konn tout sort kalite profonder.  
IRAS: To finn fini ar li?  
KRAMIZ: Non kifer?  
IRAS: To kapav dimann li...  
KRAMIZ: To anvi fer enn avortman.  
IRAS: Ki to'le mo fer?  
KRAMIZ: To pa ti kapav pran to prekosion?  
IRAS: Get sa  Kamiz. Li napa ler pou koz seki mo ti bizen fer...Ed mwa pou seki mo bizen fer aster.  
KRAMIZ: No problem! Dime mo fer to demars...Komie kas to ena?  
IRAS: Komie bizen?  
KRAMIZ: Depann lor servis. Balenn pa rasol, zegoui trikote ousa operasion dan klinik. Wha t do you want?  
IRAS: Seki mwens danzere.  
KRAMIZ: Klinik.  
IRAS: Samem....komie?  
KRAMIZ: Senk mil bal apepre. Kitfwa plis. Pa mwens.  
IRAS: Bizen trouv kas la. To peyna enpe?  
KRAMIZ: Mwa, Kramiz? Mo pos toul tan kanze...Lamone pa enn problem. Vann enn to bizou . 
IRAS: Mama pou kone. Li konn tou mo bizou. Tou manier li gard tou dan so kofor. Kan mo bizen mo dimann 
li. 
KRAMIZ: Kifer zot perdi letan ramas tou sa trezor la? Zot mantalite...  
IRAS: Gard to bann zoli teori. Napa ler pou diskit sa.  
KRAMIZ: Kifer to pa v ann enn sa bann tablo la? Ar kas ki to pou gagne to kapav fer dis avortman.  
IRAS: To fou!  
137 
 KRAMIZ: Dir to pwenter...Kisannla sa?  
IRAS: Pa regard twa.  
KRAMIZ: Bon, bon gard to sekre. Pa bizen nou diskite. E ! Met enn ti wiski ladan.  
IRAS: To bwar tro.  
KRAMIZ:  Mo bwar tro...To fer lamour tro. Me nou toulede viv plenman nou liberte. C'est ça le principal. 
Vivre la liberte.  
IRAS: To zoli koze pa pe ed mwa pou sap dan pens.  
KRAMIZ: Kifer to pa gard ti baba la?  
IRAS: To toke?  
KRAMIZ: Non ditou. Mo kwar li pou enn z oli kado pou profeser Madli.  
IRAS: To'le mama vinn fol.  
KRAMIZ: Kifer? To per fer li loner vinn gramer. Li ena tou. Enn fami ideal, larzan, repitasion, nouvo tit. Li zis 
mank enn ti zanfan.  
IRAS: To finn bwar tro...To nepli kone ki to pe koze.  
KRAMIZ: Pa d akor. Bonnfam finn ekrir enn liv kont avortman. Li bizen pran so responsabilite.  
IRAS: Get sa. Les mo pran mo responsabilite.  
KRAMIZ: Kouma to anvi...Me mwa mo kwar...  
IRAS: Aret kwar…Trouv enn sime pou e d mwa  
KRAMIZ: Mo pa finn ase bwar pou mo reflesi bie n. Plen sa ver la. In vino veritas.  
IRAS: To konn kikenn ki kapav pret mwa enpe kas. Mo ena trwa mil roupi. Mo bizen leres. To konn kikenn?  
KRAMIZ: Wi.  
IRAS: Kisannla?  
KRAMIZ: Lombo... E mo finn gagn enn lide. Lombo enn dokter. Kifer to pa dimann li fer to  avortman?  
IRAS: Kramiz, aret badine.  
KRAMIZ: Mo pa pe badine. Mo foul serye.  
IRAS: To pe vinn enn mons.  
KRAMIZ: Mo pa pe vinn enn mons. Mo enn mons. Enn mons ki pou fer bann bourzwa manz zot prop kaka.  
IRAS: Ki papa vinn fer ladan.  
KRAMIZ: Li senboliz tou  seki finn pouri nou lemonn.  
IRAS: To pou ed mwa, to pa pou ed mwa?  
KRAMIZ: Mo pe ed twa. Twa ki pe refiz mo led. (Telefon sone)  ... Get enn kou kisannla sa. Si Gladofi sa, dir li 
mo pa la.  
IRAS: Allo! Wi , c'est le 51 -24-48. A qui vous voulez parler?... Tw a sa? Mo pa finn rekonet to lavwa. Non, mo 
pa finn gagn letan... Pou dir twa laverite mo fek leve. Tres, tres bien...Mo pou sey vini seswar...Kifer? Non 
pa sa...Papa ek mama pe envit dimoun a dine. Nou zw enn seswar kikfwa...Bay! (Li poz telefonn ). 
KRAMIZ: A l'amour! Je bois aux coeurs et aux corps qui s'aiment. Eski li kone?  
IRAS: Ki zafer?  
KRAMIZ: Eski li kone ki lagren ki li'nn seme pe zerme, ki lanatir is following its course.  
IRAS: Non, mo pa'nn dir li  nanye.  
KRAMIZ: Kifer? Mo zezer ti dir mwa toutswit.  Vites li koumans fer plan maryaz. Gladofi la enn zwer sa. Mo 
bien kwar li ti rod may mwa dan lak. Mon cheri! Mon sesi! Mon sela! Mo pou donn twa enn garson parey 
kouma twa... Mo kouyon mwa! Vit -vit mo'nn  konpran so fim, vit -vit mo'nn bril li. Enn vie fam venn -senk an 
rod may mwa dan so file. Be twa mo trouv drol kifer to pa pe dir to pwenter nanye... Amwen ki li pa vo 
lapenn. Li kouma siklop parye.  
IRAS: To anvi tann mwa zoure?  
KRAMIZ: Be kifer to pa dir li? 
IRAS: Parski si tou zom kouma twa, li si pou kwa r ki mo finn met li dan lak. Vomie li pa konn nanye. Maryaz 
pa kapav baze lor soupson.  
KRAMIZ: Maryaz enn nik soupson, enn piez pou dimoun lib. Liberte, samem mo Bondie. Mo finn ne lib, 
mo'le res lib. Mo pli gran trezor se mo liberte.  
IRAS: Be liberte lezo t? 
KRAMIZ: Kan mo lib, zot lib. Zot bizen fer kouma mwa.  
IRAS: Mo pe ekout twa zaze, letansa mo problem pe res antie.  
138 
 KRAMIZ: Normal to problem pou res antie. Kouma enn ti bourzwa to pe mont lor seval ban n prensip steril, 
depase.  
IRAS: To bann zoli koze pa  pou sanz nanye.  
KRAMIZ: To kouma Danaz. Mo kwar tou fam parey finalman. Zot pa konn pran distans ar lavi. Twa, Danaz, 
bonnfam, Gladofi zot tou parey. Kan zot pou konpran ki se filozofi ki bizen diriz lav i. 
IRAS: Koz filozofi twa. Mwa mo bizen kas pou fer enn avortman. (Danaz rantre anmentan).  
DANAZ: Avortman! Kisannla pe koz avortman! Mo sir Kramiz finn fer enn betiz. Les to mama konn sa!  
KRAMIZ: Kramiz, Kramiz. Sak fwa ki xoz pa marse enn sel non vinn dan  labous tou dimoun: Kramiz. Danaz 
twa to kapav ed mw a. To konn trikote.  
DANAZ: Wi. To'le mo fer enn triko pou twa.  
KRAMIZ: Non. Mo'le to servi to zegwi triko pou enn lot zafer.  
DANAZ: Malelve. To pa onte koz koumsa ar mwa. Enpe respe osi to peyna.  
KRAMIZ: To'nn trouve Iras, mo ti kone li ena boukou experyan s. 
IRAS: Danaz pa pran li kont. Lalkol finn mont lor so latet.  
DANAZ: Kifer zot pe koz avortman?  
IRAS: Mo ti pe dir Kramiz ki avortman enn bien move zafer. Li pe dir ki dimoun bizen lib.  
DANAZ: Lib, lib. Zis samem koze dan so labous. Liberte ti baba la kot  li mete.  
KRAMIZ: Ma nmma Danaz! Bonnfam li finn bien donn twa leson. Pa!  Pa! Pa! Pa! Mari argiman sa!  
IRAS: Danaz to pou fer enpe kafe?  
DANAZ: To pou bwar? Si to pou bwar, mo fer.  
KRAMIZ: Diskriminasion. Si mwa ki ti dimande zame li pa ti pou lev so ti ledwa.  
DANAZ: Parski to enn gro pares.  
KRAMIZ: Gro! Kot mo gro. Okontrer mo ena lekor enn akter premie grad.  
DANAZ: Iras, to papa ti pe rod twa yer swar. Fale pa to rant tar koumsa. Zot trakase to kone. Zot pa dir twa 
nanye, me zot trakase.  
IRAS: Pa bizen trakase pou mwa. Mo ase gran pou defann momem.  
KRAMIZ: Danaz. Vid enn ti wiski dan sa ver la.  
DANAZ: Wiski! Taler enn kalot to pou gagne ar mwa. Get dezord ki to finn fer. Mo fek met lord. Taler misie 
ek mad am pou retourne zot pou kwar mo pa finn met lord. .. Ale sorti isi mo dir twa. Al bengne, sanz twa.  
IRAS: Non, les li Danaz. Mo va met lord isi.  
DANAZ: Enn sans ena twa Iras. Sa jab la pou fer tou dimoun vinn fou.   
(Li sorti. Kramiz fer bann grimas. Li al s ervi limem enn wiski).  
IRAS: Mo serye Kramiz.  
KRAMIZ: Mwa'si!  
IRAS: Fer mwa gagn enpe lamone prete e donn mwa ladres klinik la.  
KRAMIZ: O misère! To pe fer mwa fer pese. Mo bien bizen enn drink pou bliye sa. ( Li servi limem ). To kone 
Iras, mwa mo gran rev se enn ti nies. Kifer to pe refiz mwa sa plezir l a? 
IRAS: Gete! Swa to anvi ed mwa, swa to pa anvi. Si to pa anvi...  
KRAMIZ: Cheers! A la sante du bébé!  
IRAS: Shouut! Tansion Danaz tann twa.  
KRAMIZ: Les lemonn tande. Kifer bizen per?  
IRAS: Shouut! Enn loto  pe vini. Sirma papa ek mama sa.  
KRAMIZ: ( ironik ) Get kouma mo pe tranble. Lotorite pe rantre. Tou dimoun trankil, bes latet. Gardavou!  
IRAS: To rann! Inbesil ( li sorti ) 
KRAMIZ: Pa fouti fer jok dan sa lakaz la. ( Dokter Balsaf ek Profeser Madli rantre) . 
PROFESER MADLI: ...Danaz finn sirma fini okip tou. Mo zis al zet enn koudey...Kramiz kot to ti ete. To pa ti 
dir to pou vinn ar nou.  
KRAMIZ: Madam Profeser divan ou grander mo fron tous later. Tou finn bien pase? Sa bann vie kankrela 
liniversite la finn bien  aplodi twa ar zot lame fletri? Bonswar Dok. Mamm a! Ala zot krent toulede. Le couple 
ideal.  
DOKTER BALSAF: To finn bwar?  
KRAMIZ: Wi sef! Mo finn bwar pou selebre promosion Profeser Madli. Wi, mo finn servi mwa depi dan to 
boutey. Enn gran zour zordi, pa ka pav bwar nenport ki wiski.  
139 
 PROFESER MADLI: Kot Ir as? Li ankor pe dormi? Li malad?  
KRAMIZ: ( Li riye for ) Malad! Depann ki nou konpran par maladi - Enn gran problem filozofik!  
DOKTER BALSAF: Mo kwar dimoun ki pli malad pou lemoman se twa. Al pran enn dous po u rafresi to latet.  
KRAMIZ: A vos orders docteur!  (Li sorti ) 
DOKTER BALSAF: Depi kan li finn koumans bwar?  
PROFESER MADLI: Pa kone. Premie fwa mo trouv li koumsa... Bal, to'le mo vers twa enn drink?  
DOKTER BALSAF: Non , Mad! Mo bien bizen enn dous avan... L es mo get enn kou ki finn ariv mo boutey! 
Pappa! Enn ti lantonwar sa!  
PROFESER MADLI: To finn telefonn tou dimoun pou konfirme.  
DOKTER BALSAF: Wi. Tou bann envite pou vini. Sof Profeser Limada. Mo tann dir li finn kas so 
pwagne...Mad! Mo bien kontan pou tw a. To finn travay dir e to finn gagn to rekonpans . 
PROFESER MADLI: Li to rekonpans 'si. San to led ek to ankourazman, zame mo pa ti pou reysi.  
DOKTER BALSAF: Non, pa dir sa. Se to lafors, to volonte, to lentelizans ki finn triyonfe.  
PROFESER MADLI: Dokter Balsaf! Eski ou pe rod kourtiz mwa? ( Zot anbrase)  
DOKTER BALSAF: Profeser Madli, mo kwar nou bizen al enn deziem vwayaz -de-nos. 
PROFESER MADLI: Eh! Pa anbale! To sofe kouma enn zenn amoure.  
DOKTER BALSAF: Mo ankor amoure.  
PROFESER MADLI: Mo trakase pou li.  
DOKTER BALSAF: Kisannla?  
PROFESER MADLI: Kramiz. ..To'nn remarke ki depi ki li pa finn gagn sa labours la li finn adopte enn latitid 
negatif. Mo kwar nou finn mal fer fors li rant dan sa konpetision la. Li finn ekout nou, li finn a xepte... mo sir 
akontreke r. 
DOKTER BALSAF: Mo pa dakor. Mo pou mem azoute ki li pa finn fer ase zefor. Si li ti fer tou seki ti bizen fer, 
li ti pou sorti lorea. Sa mo sir. Olie li plor so maler, li ti bizen fer so otokritik.  
PROFESER MADLI: Nou pa pou revinn lor la. To konn bien ki nou enterpretasion pa parey.  
DOKTER BALSAF: No u finn deza deside ki nou pa pou diskit sa ankor. Seki finn arive finn bien arive...Tourn 
paz. 
PROFESER MADLI: To ti kone li bwar?  
DOKTER BALSAF: Mo ti pe soupsone. To kone, mo wiski ti pe perdi gou. Mo sir li pran dan mo boutey e li 
azout dilo...Me enn za fer resan sa...Si li bwar enn -de grog li pa grav. Enn pake zenn zan so laz bwar 
tanzantan. Fale pa fer enn dram ar sa.  
PROFESER MADLI: Me li kone to pa kontan dimoun tous to wiski. Ena enn pake boutey wiski dan bar. Kifer li 
swazir zis seki pou twa?  
DOKTER  BALSAF: Li zis anvi provok mwa. So laz sa. Les li. Li ole mo reazir. Mo pa pou reazir. Nou gete ki 
arive.  
PROFESER MADLI: To pa kwar li fer sa pou atir to latansion.  
DOKTER BALSAF: Mo konn to teori lor la. Mad, li enn zom, li pa bizen fer zanfan. Li ena s ans, li finn gagn tou 
seki li bizen. Zame li finn mank nanye. Avan li konn mont bisiklet mo finn donn li enn. Kouma li finn gagn 
sez-an mo finn donn li enn mobilet... to kone komie lamerdman mo finn gagne ar  li. Mo finn fek donn li enn 
loto. Li pa mank lam one. To kone kouma mo ti pou kontan dan so plas. Ki li bizen anplis?  ... Servi mwa enn 
drink...Ki li ti pou fer si li ti pas par seki mo finn pase? Mo finn bizen trime pou mo reysi fer mo letid. Kan 
mo'nn re tourne mo finn travay pou pey letid mo bann frer ek ser. Li li peyna okenn problem. Li nek bizen 
etidie. Vinn enn profesionel...Li finn gagn tou lor plato samem so problem...Mersi. Non, pa met soda. Mo 
prefer mo premie wiski sek.  
PROFESER MADLI: Mo bizen a l get enn kou si Iras bizen ki xoz. Bien drol li p a finn akonpagn nou. Pourtan li ti 
promet mwa.  
DOKTER BALSAF: Iras boukou plis stab. Si li pa finn vinn ar nou se parski li pa ti kapav. Si li endispoze, li 
endispoze.  
PROFESER MADLI: Zame li pa finn fer sa avan.  
DOKTER BALSAF: Ki pe ariv twa Mad. Zordi to  zour. To finn reysi ariv kot to ti anvi arive. Pa les bann ti detay 
gat to plezir. Iras pa finn kapav vini... Li pa finn anvi vini... Li pa finn ole vini. Sa pa ve dir nanye.  
PROFESER MADLI: Finalman touled e finn refiz vini.  
DOKTER BALSAF: Pa met toulede dan mem panie. Zot rezon diferan. Kramiz li pe pas par enn peryod kot tou 
140 
 seki nou fer bourzwa, rea xioner, oportinis. Dan ka Iras li sirma diferan. Li finn sorti yer swar, li finn rant tar. 
Li finn anvi dorm i ziska bien tar. Li normal sa. Li fatige, li end ispoze. Tou manier li ti pou plen ar so seremoni 
la... Enn kote zot ena rezon. Sa bann vie seremoni akademik tradisionel nepli ena plas dan nou sosiete 
modern. Enn pake simagre ki date depi mwayenaz.  
PROFESE R MADLI: Modernizasion pa ve dir rezet lepase kon pleman. Ena tradision ki bizen preserve.  
DOKTER BALSAF: Dakor. Me ena ki bizen fou deor...parey kouma ( Telefon sone. Li al pran telefonn .) 
Alo...wi... A qui vous voulez parler?  ... Danaz, Danaz ena telefonn pou ou. ( Danaz rantre ). 
DANAZ: Kisannla sa?  
DOKTE R BALSAF: Sirman enn zenn pwenter.  
DANAZ: ( Li pran telefonn ) Alo. Wi mwa sa... Tanto? Non mo pa lib. Vini dime dan lazourne. Samem. ( Li poz 
telefonn ). Mo ti zanfan la sa. Li dir mwa li bien bizen mwa.  
PROFES ER MADLI: Gramil! Depi omwen de -zan mo pa'nn trou v li... Ki li pe fer?   
DANAZ: Li finn gagn enn nouvo travay...  
PROFESER MADLI: A wi, ou finn deza dir mwa sa...Li kontan so nouvo travay.  
DANAZ: A wi madam. Li finn travay bien dir sa piti la.  
DOKTER BALSAF:  Kot li pe travay?  
DANAZ: Li finn vinn... kouma a pel sa madam?  
PROFESER MADLI: Gramil finn gagn pos personel manejer dan enn gran lotel. Asekipare li pe fer tre bien. 
Sirtou ki li bien zenn.  
DANAZ: Wi madam, li fek gagn ven -senk -an 
DOKTER BALSAF: Bien kore k sa... Mo kontan pou ou Danaz. Danaz, ou finn ok ip tou pou seswar?  
DANAZ: Wi misie... Enn sel zafer, mo pa kone ki diven pou met dan frizider.  
DOKTER BALSAF: Les sa, mo va fer li. Bon Mad, mo kwar meyer nou al prepar nou pou resevwar nou bann 
envite.  
PROF ESER MADLI: Al servi saldeben avan. ( Dokter Balsa f sorti ). Danaz, ou kone ki Kramiz finn koumans 
bwar.  
DANAZ: Wi madam. Zordi mem mo finn may li. Ou kone ki li fer, li...  
PROFESER MADLI: Mo kone. Li pran wiski so papa, li ranplas li par dilo.  
DANAZ: Samem.  Mo finn dir li misie pou ankoler.  
PROFESER MADLI : Ki li finn dir?  
DANAZ: Ou konn so manier! Li pran tou anbadinaz...Madam, mo kwar ou bizen dir misie get enn kou ki Iras 
gagne. Li pa bien sa piti la.  
PROFESER MADLI: Iras malad! Kot li?  
DANAZ: Dan so lasam . Li pe dormi mo kwar...Li pa finn manz nanye.  
PROFESER MADLI: Ki li gagne?  
DANAZ: Pa kone madam. Pa paret grav. Me toudmem ti'a bon si misie get li enn kou... Apre sa bizen dir Iras 
aret sorti, al dormi tar. Li pe gat so lasante.  
PROFESER MADLI: Mo al get  enn kou ki li pe gagne. ( Iras rantre anmemtan ) Iras, to pa bien?  
IRAS: Mwa? Non, mo bien.  
PROFESER MADLI: Danaz pe dir mwa...  
IRAS: Mo zis fatige.  
PROFESER MADLI: Yer to ti rant bien tar.  
IRAS: Wi, nou finn al danse "Sirkouf". Li e xtra sa bwat la. Enn nou vo group pe zwe. Zot bien bon, to kone...E 
ma! To  konn Zaminn ek Falat. Nou finn fet zot fiansay dan "Sirkouf"  
PROFESER MADLI: Kan to pou fianse twa?  
IRAS: Mo pou res selibater.  
PROFESER MADLI: Mo'si mo ti dir sa kan mo ti ena to laz. Kan nou ena vennde -zan nou kwar nou pou res 
zenn toultan. Apre ler laz  koumans rantre, nou koumans pans nou vie zour. Nou rod nou sekirite, enn 
konpagn pou nou vie zour, nou rod zanfan pou kontinie nou lavi kan nou nou bizen ale.  
IRAS: Pa neseser marye pou gagn zanfan. Si mo a nvi enn zanfan mo va fer li ar enn mal ki atir mw a. 
PROFESER MADLI: Biolozikman wi. Me sosialman?  
IRAS: To kone ma, zame mo pou reysi konpran twa. Lor serten ki xoz to lide bien modern, lor lezot to bien 
tradisionel. To ankouraz bann zenn pran pilil me to k ont avortman, to pou lamour lib me to kwar ki mar yaz 
141 
 neseser. Mo pa konpran.  
PROFESER MADLI: Peyna kontradi xion. 
IRAS: Kouma peyna kontradi xion?  
PROFESER MADLI: Pran pilil pou to pa ansent. Si to ansent se to prop fot, to pa gagn drwa fer enn lot peye.  
IRAS: Pou twa, gagn enn zanfan se enn pinision.  
PROF ESER MADLI: Pinision? Kisannla pe koz pinision? Tou seki mo pe dir se ki enn fwa prosesis natirel finn 
koumanse fale pa aret li. Anpes koumansman prosesis la, me pa aret prosesis la.  
IRAS: Mo pa trouv okenn diferans ant enn dimoun ki dir pa fer lamour avan  maryaz ek twa. Pou zot toulede 
gagn zanfan li enn pinision pou seki pa pran prekosion. Pa pran prekosion egal fer lamour. Pa pran 
prekosion egal pa pran pilil.   
PROFESER MADLI: Nou lipinion diferan. Mo lopi nion repoz lor enn konesans biolozik lekor imen. Depi dizan 
to papa ek mwa finn fer resers lor la. Nou kone ki nou pe dir. Nou finn fer bann tes, bann experyans dan 
laboratwar.  
IRAS: Lavi li pa zis biolozik. Kot to met santiman, aspirasion, dezir endividie l? 
PROFESER MADLI: Si biolozikman lavi pa anparfe t eta, tou leres fware. Sosiete fware.  
IRAS: Donk seki bon biolozikman bizen bon sosialman.  
PROFESER MADLI: Anzeneral, wi.  
IRAS: Mo pa dir twa ena kontradi xion dan to sistem panse. Dapre to teori si biolozik man li posib gagn 
zanfan san marye, li bizen sosi alman bon.  
PROFESER MADLI: Ena e xepsion!  
IRAS: Ki e xepsion?  
PROFESER MADLI: E xepsion ki konfirm lareg.  
IRAS: E xepsion ki konfirm enn reg e xepsionel ki fer e xepsion bann reg e xepsionel ki...  
PROFESER MADLI: L a to pou ale mem. Konversasion enteresan Iras, me  mo bizen al prepar mwa pou 
resevwar bann envite.  
IRAS: Ma!  
PROFESER MADLI: Wi!  
IRAS: Felisitasion. Mo fier to mo mama. Tou finn bien pase?  
PROFESER MADLI: Wi...sel zafer...  
IRAS: Mo kone. Pardonn mwa.  
PROFE SER MADLI: Pa fer nanye. Bon, mo pe al abiye. Ler  bann envite la vini fer zot rantre, servi zot enn 
drink ( Li sorti ). 
(Iras met enn disk, pran enn liv, koumans lir. Kramiz rantre ) 
KRAMIZ: Iras mo espere to finn pas bros lor disk la avan met li. Sinon to po u fini latet la. Mo finn fek sanz li.  
IRAS: Kramiz! Ala to smart la. To pe al frekante?  
KRAMIZ: Mo pe rod tir avan bann zwav la vini. Sa bann vie pies mize la plen mwa. Enn sware zot pou koz zot 
resers, zot piblikasion, zot teori. Plen dimoun.  
IRAS: Mo kwa r to bizen reste Kramiz. Nou fer enn zefor a koz mama.  
KRAMIZ: Hen! Les bonnfam la debrouye ar so bann antikite. Lombo pou dan so pla la. Dokter Balsaf ek 
Profeser Madli finn rant dan "High High High Socie.. . High High Society". Les zot gagn zot zwisans. Mw a mo 
prefer pa get sa senn la. Mo kapav gagn  maloker... E! To gagn maloker twa?  
IRAS: Zordi, wi.  
KRAMIZ: Komie mwa?  
IRAS: Plis ki enn mwa.  
KRAMIZ: To pa pou dir mwa kisannla?  
IRAS: Fer mwa gagn ladres la avan.  
KRAMIZ: Mo konn li?  
IRAS: To tro kirye.  
KRAMIZ : Ale, dir mwa.  
IRAS: Kifer to'le kone.  
KRAM IZ: Mo bizen kone kisannla papa mo nies.  
IRAS: Kouma to kone enn nies, pa enn neve.  
KRAMIZ: Je le sens, ma chère.  
142 
 IRAS: To pe fer koumadir tou normal.  
KRAMIZ: Me tou normal! De lekor finn zwenn. Enn mal, enn feme l. Kontak...Fire...Lanatir pe swiv so sime 
aster. Dan set mwa enn nam dan lesiel pou vinn abit enn lekor fabrike ar later. Ki plis normal ki sa? 
Toulezour sa arive anvrak. Lemonn kontinie. Mo pa trouve kifer mwa, Kramiz, Fils du célèbre Professeur, 
surtour  du Professeur Madli, bizen trouv ki xoz anor mal dan tousa.  
IRAS: To pe vinn deplizanpli sinik.  
KRAMIZ: Bizen sinik dan enn lemonn sinik. Tou leres bla -bla-bla. Finn ariv ler pou kraz tou, refer. Mo 
dimann mwa si neseser refer lemonn. Si li fini, bon debara . 
IRAS: To'nn bwar ankor dan to lasam?  
KRAMI Z: Bwar! Kan zot nepli konpran ki xoz zot kwar dimoun sou ousa fou. Non mo pa'nn bwar. Satisfe. Mo 
ni sou, ni fou. Mo zis trouv lemonn komik. Mo ena enn plan. Mo garanti twa bel lamizman. (Li pe sorti ) 
IRAS: Krami z pa bliye mo komision.  
KRAMIZ: No problem b aby, no problem. Nek gete kouma boul pou devire. To zoliker, to sware parfime, to 
gramaten laroze pa finn telefone. To'le mo al dir li ki li'nn plant enn siendan dan zarden profeser?  
IRAS: Bez to sime ale! ( Li so rti).  
(Dokter Balsaf rantre)  
DOKTER BALSAF:  Ki arive to kriye koumsa?  
IRAS: Sa Kramiz la! Li nek manz koko dimoun.  
DOKTER BALSAF: Ki li'nn dir twa?  
IRAS: To konn so manier. Li fer tou pou provok dimoun.  
DOKTER BALSAF: Kot li?  
IRAS: Li finn sorti.  
DOKTER B ALSAF: Pourtan ti bien dir li pa sorti zordi  swar. Nou pe resevwar.  
IRAS: Papa ki ler sa dine la pou fini?  
DOKTER BALSAF: Onz -er, minwi, kifer?  
IRAS: Pa enportan.  
DOKTER BALSAF: To'le mo servi twa enn martini?  
IRAS: Non mersi.  
DOKTER BALSAF: Mama dir mwa t o pa bien?  
IRAS: Mwa? Non. Mo zis enpe fatig e. Mo finn gagn enn semenn fatigan. To kone ena enn bel demenazman 
dan biro. Pe met tou lor kompiouter.  
DOKTER BALSAF: Apre sa to al dormi tro tar toulezour. To pe fini to lasante. Fale pa abize, to kone. Lekor 
dimoun bizen repo. Pran enn martini, li pou e d twa rilax.  
IRAS: Papa mo bizen to konsey...Pa pou mwa, pou enn kamarad.  
DOKTER BALSAF: Garson, tifi?  
IRAS: Tifi  
DOKTER BALSAF: Zoli?  
IRAS: Papa, mo pe koz serye.  
DOKTER BALSAF: Mo'si.  
IRAS: Les mama tann twa.  
DOKTER BALSAF: Ki to problem?  
IRAS: Pa mo pro blem.  
DOKTER BALSAF: Ki so problem?  
IRAS: Li bien konplike... Li kontan enn garson depi de -zan apepre. Li bien korek.  
DOKTER BALSAF: Kisannla?  
IRAS: Garson la.  
DOKTER BALSAF: Kouma to kone?  
IRAS: Be, li'n dir mwa . Detout fason pa sa problem la. Zot sorti s ouvan ansam dan wikenn ... Li ansent.  
DOKTER BALSAF: Dir zot marye.  
IRAS: Samem problem la. Tifi la pa'le dir garson la ki li ansent.  
DOKTER BALSAF: Li pa sir kisannla papa?  
IRAS: Non, pa sa. Li per ki garson la kwar ki li finn fer sa expre pou may li. Ki li bizen fer dapre twa?  
DOKTER BALSAF: Delika... Be twa to pa kapav al koz ar garson la, explik li ki finn arive?... Hen! Ala to 
143 
 martini...  
IRAS: Tifi la pale personn al dir li.  
DOKTER BALSAF: Be ki li'le?  
IRAS: Dan enn ka koumsa eski pa meyer fer enn avor tman. Garson la res pa kone. Tifi la, si zame zot marye, 
pou sir ki li finn marye li pou limem, pa akoz li ansent.  
DOKTER BALSAF: Eski enn maryaz kapav koumanse lor enn baz osi enstab. Dan enn ka koumsa avortman li 
pa enn solision. Detout -fason to pa kwar ki devwar tifi la se konsilte so boyfrenn e deside ansam. Demokrasi 
dan lamour li osi enportan ki demokrasi dan lavi sosial. Pa kapav ena desizion inilateral.  
IRAS: Be si li al dir laverite so boyfrenn ek ki lot la refiz marye.  
DOKTER BALSAF: Posib. Swa ti fi la fer fas tousel...So paran kone?  
IRAS: Ki to pe dir twa! So mama 100% kont avortman.  
DOKTER BALSAF: So papa?  
IRAS: Sa mo pa kone.  
DOKTER BALSAF: To kamarad la dan enn sitiasion difisil.  
IRAS: Mo finn dir li peyna lot solision ki avortman.  
DOKTER BALSA F: Dir li fer bien atansion. Si li kapav fer sa dan enn klinik peyna danze. Me otreman, prefer li 
pa seye.  
IRAS: Be to kapav fer enn demars pou li?  
DOKTER BALSAF: Sa kont mo etik profesionel. Mo kone mo ena konfr er ki fer sa. Mo fer koumadir mo pa 
kone. Me , mo refiz vinn konplis enn zafer koumsa.  
IRAS: Kifer?  
DOKTER BALSAF: Ena mo repitasion, ena lalwa ki kont, ena to mama. Mo pa gagn drwa detrir so travay, so 
repitasion. Sirtou pa aster ki li finn vinn profeser a koz so tez lor anbriyolozi.  
IRAS: Finalman t o ena de sistem valer. Enn ki aplike lor lot dimoun, enn ki to servi kan to prop lavi konserne. 
Mo trouv mama si parey. Tou zafer ki pa rant bien dan so lozik, li apel sa enn e xepsion ki konfirm lareg.  
DOKTER BAL SAF: Li ena rezon. Lavi li napa enn jigsor k ot tou pies rant sakenn dan so plas. Nou oblize 
kontradiktwar. Parski lavi enn kontradi xion. 
IRAS: To enn jak twa! Ki mo dir mo kamarad la?  
DOKTER BALSAF: Dir li al dir tou so boyfrenn. Mo sir tou pou korek.  
IRAS : Si li pa korek?  
DOKTER BALSAF: Dan laplipa r ka tou fini bien. Okoumansman ena konfli, tansion, tirayman. Apre kan zanfan 
la ne, tou dimoun kontan.  
IRAS: Be si tifi la pa'le gagn zanfan?  
DOKTER BALSAF: Li ti bizen pran so prekosion.  
IRAS: To parey kouma m ama finalman. Pou pini tifi la bizen obliz l i gagn zanfan la.  
DOKTER BALSAF: Mwa mo'n dir sa? Bon! Meyer sanz koze. To'le enn lot martini?  
IRAS: Non. Premie la mem mo pa'nkor bwar...Donn mwa ladres to konfrer.  
DOKTER BALSAF: Ki konfrer?  
IRAS: To konfrer ki  pratik avortman.  
DOKTER BALSAF: Mo pa'le to  koz sa koze la ankor. Fer koumadir zame mo pa finn dir twa nanye.  
IRAS: Enn nouvo prensip sa papa? Bizen fer koumadir ki xoz ki ekziste pa ekziste. Mo pe aprann nouvo ki xoz 
zordi.  
DOKTER BALSAF: Permet mwa viv mo  lavi manier ki mo kwar bon.  
IRAS: Dakor. Me  permet mwa dir twa ki mo pa dakor ar to rezonman.  
DOKTER BALSAF: Dakor ( Profeser Madli rantre ) Fouf! Sans to'nn vini.  
PROFESER MADLI: Ki zot pe diskite ankor?  
DOKTER BALSAF: Enn so kamarad finn tom lor ledo, fin n gagn enn bos lor vant. Iras enfirmier spir itiel pe 
konsey li fer enn avortman.  
PROFESER MADLI: Ki pe ariv twa zordi. Depi taler la to obsede par avortman...Kramiz finn fer enn betiz.  
IRAS: Kifer Kramiz? Kifer pa enn lot?  
PROFESER MADLI: Kramiz finn vinn enn katastrof anbilan. Talerla li vinn dan m o lasam pou dir mwa ki li pa 
pou res ar nou seswar. Ler mo dimann li kifer, li repon mwa brit, li sorti. Sa garson la ena problem.  
DOKTER BALSAF: Kisannla peyna problem! Li pe ekzazere. Pourtan mo finn bien dir l i pa sorti. Koumadir li 
144 
 fer expre. Li fer to u seki mo dir li pa fer.  
IRAS: Ma, si koumadir gerlfrenn Kramiz ansent, ki to pou fer?  
PROFESER MADLI: So gerlfrenn ansent?  
IRAS: Non! Si koumadir...  
DOKTER BALSAF: Sa li enn kestion akademik. Kan problem la vini , lerla va gete.  
PROFESER MADLI: Ki ena pou gete? Bizen fer li marye tifi la.  
IRAS: Si tifi la ena trant -an. 
PROFESER MADLI: Enn fam trant -an bizen konn pran...  
IRAS: So prokosion. Si li pa'nn pran so prekosion, si enn erer finn arive, si enn a xidan finn a rive?  
PROFESER MADLI: To pe fer mwa perdi le tan. Vinn ed mwa pou resevwar bann envite plito.  
IRAS: Peyna nanye pou fer. Danaz finn okip tou.  
DOKTER BALSAF: Mo servi twa enn ti drink, Mad.  
PROFESER MADLI: Non. Iras fer mwa gagn enn tas dite plito ( Iras sort i) 
DOKTER BALSAF: Mo sir sa enbesil la finn fer enn betiz. Iras pe rod kasiet so pese.  
PROFESER MADLI: Dokter Balsaf, pa e xite! Kramiz pe pas par enn peryod difisil... Pli tar nou koz sa. Nou 
asize, nou rilax avan bann envite vini. Mo finn gagn enn lazourn e bien dir. Erezman zordi samdi... Dime mo 
pou domi ziska tar. To ena enn sigaret?  
DOKTER BALSAF: Fale pa to fime akoz to lagorz.  
PROFESER MADLI: Bliye pou enn minit ki to enn dokter. Don mwa enn sigaret. ( Dokter Balsaf donn li enn 
sigaret, alim li. Profes er Madli ris enn long dam ) ... Mo espere ki Profeser Dalid ek Dokter Paski pa 
rekoumans zot diskision aswar lor matier ek anti -matier.  
DOKTER BALSAF: Erezman Dano Kripal pou la. Li tousel kapav tini -tini zot ar so bann komanter komik. He is 
good fun. Kan l i pe prezant so tez?  
PROFESER MADLI: Li finn  fini prezant li. Li finn gagn enn mansion spesial. Ena mem koze ki pou propoz li 
kom kandida pou pri Nobel.  
DOKTER BALSAF: Sa ki enn boug kontradiktwar sa. Otan ki li serye dan so travay, so lavi prive enn verit ab 
skandal.  
PROFESER MADLI: So bann etidian ador li.  
DOKTER BALSAF: Bann etidiante sitou, mo sir. ( Iras retourne ar enn tas dite ) Iras nou pe koz Dano Kripal. To 
konn li?  
IRAS: Gran kasanova liniversite! Wey! Kifer?  
DOKTER BALSAF: Li parmi nou envite seswa r. Li tousel selibater dan nou group. Ti'a b on to tini li konpagni.  
IRAS: Li telman pretansie, li kapav kwar ki mo pe rod flert ar li, ousa to pe rod fer li marye ar mwa.  
PROFESER MADLI: Antouleka mo kapav dir twa enn ki xoz. Li bien per twa. Mo pa kone kif er, me li'nn bien 
ezite avan li a xepte vini.  
DOKTER BALSAF: Ki to'nn fer li koumsa.  
IRAS: Nanye. Mo'nn zis met li dan so plas.  
DOKTER BALSAF: Li ti rod pous bor ar twa.  
IRAS: To pa konn so repitasion. Li pous bor ar tou dimoun. Mem ar mama. ( Zot tou riye ). Mama kontan sa, 
kan bann zenn, pli zenn ki twa papa, pous bor ar li. Li santi li razeni. Get papa, li pe zalou.  
DOKTER BALSAF: Mwa? To fou. Zalou! Pa kestion.  
PROFESER MADLI: Sa, li dir sa. Koze ki gran. To ena rezon. Li zalou me li pa les paret. To kwar mo pa konn 
twa, mo bonom.  
IRAS: Ma to rapel enn fwa dan bal Staf Younion Liniversite. Sa zour la papa ti sanz kouler kouma kamaleon.  
PROFESER MADLI: To ti pou fer enn skandal sa zour la.  
DOKTER BALSAF: Sa kouyon la ti pe al enpe tro lwen. (Zot tou riye ). 
(Kramiz rantre ) 
KRAMIZ: Boswar Profeser! Bons war Dokter. E! Bann kankrela libreri la pan'kor vini...  
PROFESER MADLI: Kramiz, mo ti kone to pa pou les mwa tonbe.  
KRAMIZ: Profeser, comment puis -je? Iras, korek, mo finn dres to papie. To kapav vinn marenn.  
DOK TER BALSAF: Marenn!  
KRAMIZ: Be wi, marenn mo  zanfan.  
PROFESER MADLI: To zanfan?  
145 
 KRAMIZ: Iras pa'nn dir zot. Mo transenk ansent. Bizen enn marenn. Dokter to kapav vinn paren. Non, non li 
pa posib. To pa kapav granper ek paren anmemtan.  
DOKTER BALSAF: Mad, t o'nn tann mem zafer ki mwa?  
IRAS: Kramiz, ki sannla sa?  
KRAMIZ: To konn li. Limem. Enn bay trannsenk.  
DOKTER BALSAF: Ki trannsenk? To pa kapav koz enn langaz plis korek. Apel li tifi, gerlfrenn me pa 
trannsenk.  
KRAMIZ: Yes sir! A vos ordres!  
DOKTER BALSAF: Komie mwa li ansent.  
KRAMIZ: De mwa. Inpe pl is ki enn mwa.  
DOKTER BALSAF: Pa tro tar.  
IRAS: Ki to'le dir pa tro tar?  
DOKTER BALSAF: Nanye.  
KRAMIZ: Dok, to pou bizen ogmant mo poket -moni. Sinon mo pou bizen abandonn mo letid. Mo pou ena 
enn fami pou okipe.  
SENN 2  
Dan biro Profeser Madli. So bann leta zer ranpli ar liv. So latab travay ranpli ar papie ek fayl. Li pe asiz dan 
enn fotey. Li pe fime. So mari rantre.  
DOKTER BALSAF: Mad, fale pa to fime koumsa. To pou regagn problem ar to lagorz...Kifer to pa al re poz 
twa...To paret bien fatige. Tout lanwit to finn azite.  
PROFESER MADLI: Bal, mo santi koumadir lesiel finn tom lor mo latet.  
DOKTER BALSAF: Kramiz finn reysi gat tou... Selman, seki mo trouv pli drol ki tou, se ki li paret pa afekte 
ditou… Fale get li y er swar. Li manze, li bwar, li badine koumad ir tou normal.  
PROFESER MADLI: Sa piti la ayir nou.  
DOKTER BALSAF: Ayir! Non. Li gagn plezir provok nou. Get so bann jok lor avortman! Li'nn gagn plezir 
anbaras twa.  
PROFESER MADLI: Parfwa mo dimann mwa si pa ena  kixoz anormal dan so latet... Li rod tout s ort kalite trik 
pou fer nou kone ki li mepriz nou.  
DOKTER BALSAF: Li pa mepriz nou. Se so fason fer lenteresan, fer kone ki li li diferan, ki nou lemonn pa so 
lemonn.   
PROFESER MADLI: Mo pa konpran li.  
DOKTER BAL SAF: Pa fatig twa akoz li. Li pa kone ki li anvi. Akoz samem li zig -zage... ziska ki li trouv so traze...  
PROFESER MADLI: So traze pou lemoman drwat ver katastrof. Li ena diznef -an, so gerlfrenn enn fam trant -
an. So gerlfrenn ansent. Li pe koz maryaz. Mo s ir li'nn fer sa expre pou anbaras nou.  
DOKTE R BALSAF: Finalman mo kwar to ena rezon kan to dir ki li rod fer tou pou atir nou latansion.  
PROFESER MADLI: Mo ti pe dir twa sa koumsa.  Nou finn toultan okip li parey kouma Iras. Okontrer li finn 
toultan gagn pl is ki Iras. Zame Iras finn plengne. Me li, z ame li satisfe.  
DOKTER BALSAF: Tout lanwit mo finn pans seki finn arive...Mo pa konpran.  
PROFESER MADLI: To'nn remarke ki depi mo nominasion ofisiel li finn vinn pir.  
DOKTER BALSAF: Non...Mo pa kwar.  
PROFESER MAD LI: Lot zour, mo pe montre li enn kopi mo de rnier louvraz...Li get li ar enn sourir ironik, zet li 
lor latab san okenn komanter, koumadir liv la enn ta malpropte. Koumadir mo travay finn vinn so rival.  
DOKTER BALSAF: To fatige, akoz samem to pe pans koumsa . 
PROFESER MADLI: To pa kwar li koumsa akoz mo pa finn donn li ase latansion...  Get ki manier li koz ar twa. 
Depi enntan li nepli apel twa papa, li apel twa dokter. Mem kan li servi mo papa, santi ena foutan dan so 
lavwa. Koumadir to'si to so rival.  
DOKTER  BALSAF: Sa li enpe normal. Konplex Edip. No u tou pas par la. Ena sap ladan vit, ena plis tarde. Sa pa 
trakas mwa. Seki preokip mo lespri se ki bizen fer dan sitiasion aktiel.  
PROFESER MADLI: Enn fam trant -an... To trouv nou ar enn belfi preske mem laz ar mwa. Li ase vie pou pas 
pou mama Kramiz.  
DOK TER BALSAF: Si nou dir Kramiz ki nou a xepte finans avortman so gerlfren.  
PROFESER MADLI: Apre sa li al kriye partou ki mo koz enn kalite koze, me mo pratik lekontrer... Sa fam la 
146 
 parey kouma Matahari. Li may Kram iz dan so file pou servi sa pou fer santaz. Mo repitasion fini net.  
DOKTER BALSAF: Nou kapav donn li enn pansion pou li okip zanfan la.  
PROFESER MADLI: To pa'nn tande ki Kramiz finn dir. Li pa pou les so zanfan grandi san papa. Silefo li pou 
abandonn so le tid. 
DOKTER BALSAF: Si nou adopte zanfan la?  
PROFESER MADLI: To kwar sa fam la pou les nou tousel. Li pou fer santaz mo dir twa.  
DOKTER BALSAF: Kouma to kone?  
PROFESER MADLI: Mo konn sa bann fam la.  
DOKTER BALSAF: Me Mad, to pa konn li. Kapavet li enn bon fam ki vremem kontan Kramiz.  
PROFESER MADLI:  Pa posib. Li ena enn plan pou tir lamone ar nou, pou detrir nou fami.  
DOKTER BALSAF: Pou enn siyantis to bien sibzektif zordi.  
PROFESER MADLI: Mo enn mama avan tou. Mo kone ki mo garson finn tom dan enn piez. Mo  pa pou les 
enn fam devergonde brouy so lesp ri, gat so lavenir.  
DOKTER BALSAF: Kouma to kone li devergonde. To pe al tro lwen. To mem pa konn fam la.  
PROFESER MADLI: Akoz samem. Si mo ti konn li, li pa ti pou devergonde. Li pa enn fam ki kapav frekant mo 
lakaz.  
DOKTER BALSAF: Bon! Bon! Vomie aret sa  konversasion la. To tro e xite...Kalme twa. Nou gard lespri kalm. 
Nou va trouv enn solision ansam. Tou manier vomie nou fer enn renion twa, mwa, Kramiz ek so gerlfren. 
Ansam nou va deside.  
PROFESER MADLI: Sa zame ! Mo pa'le zwenn sa fam la.  
DOKTER BALSAF: P rofeser Madli, pa bliye to enn profeser. Se to lozik frwa ki finn permet twa fer to travay. 
Mo nepli rekonet twa... Get sa, mo donn twa enn konprime. Bwar li, li pou fer twa dormi. Kan to leve nou 
va rekoz sa.  
PROFESER MADLI: Bal! Bal! Kifer sa pe ariv nou . Ki nou finn fer pou merit otan lamerdman.  
DOKTER BALSAF: Kalme twa, gate... ( kiken tap laport ) Kisannla, sa? ( enn lavwa deor: mwa sa misie) Rantre 
Danaz . 
DANAZ: Madam, mo finn amen n enn tas kafe pou ou.  
DOKTER BALSAF: Pa donn li kafe. Prepar enn tas dile plito.  
DANAZ: Ou malad madam?  
PROFESER MADLI: Non Danaz. Mo zis enpe fatige. Mo bizen enpe repo.  
DANAZ: Oule mo prepar enn lasoup pou ou?  
PROFESER MADLI: Non, amen n zis enn tas dile.  
DANAZ: Madam. Kan ou santi o u enpe bien ou dir mwa. Mo anvi koz enn zafer ar ou.  
PROFESER MADLI: Koze asterlamem. Mo pa pe mor ou kone.  
DOKTER BALSAF: Bon! Mo les zot tousel pou zot tetatet.  
DANAZ: Non misie. Ti'a bon ousi ou reste. Ou kapav ed mwa. Madam, mo ti zanfan... samem Grami l... li ti 
telefone yer, ou rapel. Li fi nn vinn get mwa. Li ena enn problem.  
DOKTER BALSAF: Ankor problem!  
DANAZ: Kifer ou dir sa. Si ou pa'le, mo pa va koze.  
DOKTER BALSAF: Non koze. Mo kontan ekout problem dimoun.  
DANAZ: Dokter, si ou pa anvi ekoute, mo pa va koze...  
PROFESER MADLI: Danaz pa p ran li kont. Ou kone li kontan sikann ou. Ki so problem?  
DANAZ: Li anvi marye.  
DOKTER BALSAF: Marye! Ankor enn lot!  
PROFESER MADLI: Bal, aret enteronp Danaz... Danaz si li anvi marye mo pa trouv okenn problem. Li ena  enn 
bel pos. Kot problem la?  
DANAZ: Tif i ki li kontan pa kone.  
DOKTER BALSAF: Li pa kone ki tifi li kontan.  
DANAZ: Non, li kontan enn tifi, tifi la pa kone ki li kontan li.  
PROFESER MADLI: Li bizen al dir tifi la. Tifi la kontan li?  
DANAZ: Li kwar.  
DOKTER  BALSAF: Tifi la kontan li, li li kontan  tifi la. Nek res pou marye. Kot ena problem?  
DANAZ: Tifi la sorti dan enn gran fami. Nou, ou kone, nou fami pov.  
147 
 PROFESER MADLI: Sa bann vie koze sa. Nenport ki tifi, gran fami, ti fami kapav marye ar Gramil. Mo sir  ena 
boukou tifi ki ti'a kontan marye ar  li. 
DANAZ: Samem mo finn dir li. Me li timid pou al get fami tifi la.  
DOKTER BALSAF: Dir li si li'le mo koudme pa ezite.  
DANAZ: Samem li finn dimann mwa. Li dir mwa ou konn bien fami tifi la. Ou'si madam.  
PROFESER M ADLI: Si nou kapav ede, dir li pa ezite.  
DANAZ: Mersi madam. Mo al sers ou dile. Ou pa bizen nanye ankor.  
PROFESER MADLI: Non, samem tou. ( Danaz sorti ). Ena dimoun ena sans dan sa lemonn la.  
DOKTER BALSAF: Pa zalou boner to prosen... sakenn so sans.  
PROFES ER MADLI: To kwar zordi zour, sa kalite prezize ankor ekziste?  
DOKTER BALSAF: Wi Mad. Nou viv dan enn lemonn swadizan siyantifik me nou ena touzour bann reflex bien 
aryere. Get ki ti ariv nou. To paran finn pran bien letan pou a xepte mwa.  
PROFESER MADLI: P apa ek mama se bann dimoun enn lot lepok . Me zordi.  
DOKTER BALSAF: Mantalite pra letan pou sanze. Get nou de, nou paran pa ti bien konpran nou. Apre zot 
finn a xepte. Parey, mo sir, nou de zanfan trouv nou bien golmal. To nek ena pou get latitid Kramiz. Pou  li 
nou finn fini vinn antikite. Sirtou li. 
PROFESER MADLI: Kramiz pe fer mwa vinn fol... Nou pa'nkor kone ki pou fer?  
DOKTER BALSAF: Les letan fer so travay. Pa prese pou pran enn disizion.  
PROFESER MADLI: To kone bann zanfan la ena enn lot lozik. Yer Ira s dir mwa ki mo ena de sistem valer.  
DOK TER BALSAF: Li'nn dir mwa mem zafer: "mo rezonman kontradiktwar, mo ena de lozik".  
PROFESER MADLI: Vremem sa! Nou pa trouv lemonn parey. Lavi sanz bien vit to kone. Fek -fek la zot ti bann 
zanfan. Zordi nou ena de adi lt dan nou lakaz. Zot ena zot prop probl em, zot prop rezonman, zot prop lozik. 
Parfwa pa kapav diskit ar zot. Nou kouma bann satelit, sakenn lor so prop orbit. Kominikasion vinn difisil.  
DOKTER BALSAF: Kominikasion toultan ti difisil. Pa zis parski nou ser vi mem langaz ki nou konpran ki nou pe 
dir. Nou kapav servi mem langaz me malgre sa personn pa konpran so kamarad. To kone ant nou ek Kramiz 
ena enn gran fose. Kan nou koz ar li, li parey koumadir de sourd pe jaloge.  
PROFESER MADLI: Seki fer mwa plis per s e ki amizir letan pase, koumadir fose la  pe grandi plis. Parol 
anvole, silans domine. Mo gagn per sa sitiasion la.  
DOKTER BALSAF: Nou bizen fer enn zefor dan zot dire xion. Nou bizen sey zwenn zot. Sinon nou pou kouma 
bann obze perdi dan lespas. Sakenn so t raze, san destinasion.  
PROFESER MADLI: T ou bann tradision pe mor.  
DOKTER BALSAF: Toultan bann vie tradision zot mor.  
PROFESER MADLI: Lerla seki bon ousi disparet.  
DOKTER BALSAF: Letansa ena seki nouvo ki pran nesans... E lavi kontinie. Napa sey aret lamars  istwar . Bann 
zanfan la kikfwa ena rezon  kan zot trouv nou kouma bann baraz lor sime.  
PROFESER MADLI: To kwar?  
DOKTER BALSAF: Pa kone. Kikfwa!  
PROFESER MADLI: Mo pe gagn fre. Pas mwa mo kardigann ki lor sa sez la.    
(Dokter Balsaf al sers kardigann la, vin n poz li zantiman lor so zepol).  
DOKTER BALSAF: Mad, to pa bien gate. Nou'al dan lasam, to va repoz twa.  
PROFESER MADLI: Mo malad dan mo lespri... Mo per seki pe ariv mwa. To kone Bal, dout finn enstal li 
partou dan mo lespri... Bann gran prensip ki mo ti kwar kouma parol levanzil pe krake, fele , grene dan mo 
latet. Eski mo ti get bann problem zis enn sel kote?... pa kone.  
DOKTER BALSAF: Sa ariv tou dimoun ki panse. Ena seki kwar dan enn ki xoz e ki refiz sanze. Kikfwa zot ena 
rezon. Detout fason zot lavi pl is fasil. Zot swazir enn lapis, lerla zo t fonse, ariv ki ariv. Me plis nou panse, plis 
nou trouve ki miray nou rezonman finn fele... Mo pou fer twa riye. Enn lanwit, to kwar ki mo'nn panse? 
Kikfwa rezonnman zanfan la, lor avortman, pli solid ki pou nou.  
PROFESER MADLI: ( Silans ) 
DOKTER BALSAF: Sa  fer mwa rapel mo pozision lontan lor etanazi. To kone samenn dernier divan enn ka 
kanser zeneralize, divan soufrans enn malere pou ki nanye mo pa kapav fer...  
PROFESER MADLI: Eski nou kapav pran plas BonDie? (Anmemt an Kramiz rantre san tap laport).  
DOKTER  BALSAF: To pa kapav tap laport.  
PROFESER MADLI: Les li Bal!  
148 
 KRAMIZ: Sori mo deranz zot... Ena kikenn ki ole zwenn zot.  
DOKTER BALSAF: Kisannla sa?  
KRAMIZ: Ti zanfan Danaz.  
PROFESER MADLI: Dakor. ( Li al kot laport ) Gramil to kapav rantre ( Gramil rantre ) 
GRAMIL: Bonzour profeser, bonzour dokter.  
KRAMIZ: Sa pov Gramil la ole marye. Pa trouve li fou.  
PROFESER MADLI: Kramiz ferm to labous. Gramil, asize. Mo bien kontan aprann ki to finn vinn Personel 
Manejer. To kontan to  travay?  
GRAMIL: Li bien enteresan me fa tigan.  
KRAMIZ: Mo dir li, li kouma enn zanana. Pikan lor so latet, dibwa dan so deryer.  
DOKTER BALSAF: Kramiz!  
KRAMIZ: Wi Dok!  
DOKTER BALSAF: Les Gramil koze.  
KRAMIZ: Koze ta... to finn perdi to lalang.  
GRAMIL: Dokte r eski ou kwar ki zordi dan nou pei enn garson ki finn sorti dan enn fami pov kapav marye ar 
enn tifi ki sorti dan enn fami pli eze? Eski sa pa pou kre plis problem?  
DOKTER BALSAF: Danaz finn koz sa ar mwa. Mo pa kwar dan to ka pou ena problem. Depann ki f ami sa. Ena 
fami ki ankor nouri bann pre zize bet me anzeneral mantalite finn bien sanze. Mo konn fami la?  
GRAMIL: Wi. Mo kwar ou konn li bien.  
KRAMIZ: Mwa mo pa tro sir.  
PROFESER MADLI: Kramiz! To pe entimid Gramil.  
KRAMIZ: Vre sa Gramil? To'le mo ale.  
GRA MIL: Non, non reste.  
KRAMIZ: Zot finn tr ouve, mo prezans endispansab.  
DOKTER BALSAF: Tifi la dakor pou marye?  
GRAMIL: Mo pa ankor dimann li. Avan mo ti ole sir ki pa pou ena problem kote so paran.  
PROFESER MADLI: Li kone to kontan li? Li kontan twa?  
GRAMIL : Wi. Lor la payna problem. Dizon se kot e sosial ki mo pa sir.  
PROFESER MADLI: Sa peyna pou traka Gramil. Okontrer, mo sir paran tifi la pou kontan ena enn zann 
kouma twa. To bet si to pans enn lot manier.  
KRAMIZ: Mo pa kwar li bet. Lemonn la bien golmal.  
DOKTER BALSAF: Taler nou koz to problem,  Kramiz.  
GRAMIL: Profeser, si enn garson mo lorizinn vinn fer demann ou tifi, ki ou ti pou fer?  
PROFESER MADLI: Si mo tifi kontan, mo pa ti pou obzekte.  
GRAMIL: Ou Dokter?  
DOKTER BALSAF: Parey.  
GRAMIL: Zot sir. Li os i fasil ki sa?  
DOKTER BALSAF: Be to'nn t rouve. To ti pe per pou nanye.  
GRAMIL: Be dakor alor... Hum! Hum! Mo finn vinn fer demann Iras.  
DOKTER BALSAF/ PROFESER MADLI / KRAMIZ: Kwa? Iras?  
DOKTER BALSAF: Mad, mo finn bien tande. Ki pe arive?  
KRAMIZ: "Okontre r mo sir paran tifi la pou kontan ena en n zann kouma twa". N'est -ce-pas!  
GRAMIL: Kifer zot pa paret kontan?  
DOKTER BALSAF: Met twa dan mo plas. Yer swar mo aprann ki mo pou vinn granper, zordi ki mo pou vinn 
boper.  
PROFESER MADLI: Bal! Amenn sa konprime la . Mo bien bizen al dormi avan mo latet e klate. Ki pe ariv sa 
lemonn la?  
KRAMIZ: Si to pa ti ferm to lavi dan enn liv to ti pou konpran pli vit.  
DOKTER BALSAF: Kramiz pa koz koumsa!  
KRAMIZ: Pardon Professeur. Mille respects!  
DOKTER BALSAF: Iras dakor?  
GRAMI L: Depi dezan nou pe sorti ansam... Aste r mo pa kone si li pou a xepte marye ar mwa.  
KRAMIZ: Mank enn akonpagnman violon. Tararararatara!  
149 
 PROFESER MADLI: Kifer to pa dimann li?  
GRAMIL: Mo'nn seye. Li refiz zwenn mwa.  
KRAMIZ: Sey fer fam konpran ki xoz! 
DOKTE R BALSAF: To koze koumadir to ena boukou  experyans.  
KRAMIZ: Experyans! Sa bizen dimann madam profeser. Li konn tou experyans laboratwar.  
PROFESER MADLI: ( Fer koumadir li pa'nn tande ). Gramil mo pa ena nanye kont twa, ni to lamour. Zis donn 
mwa enpe letan p ou abitie ar lide la. Kramiz akonpagn Gr amil silteple mo garson.  
KRAMIZ: Ma! To pe plore?  
PROFESER MADLI: Non. ( Li mous so nene ) Mo zis anrime.  
DOKTER BALSAF: Desann anba dan salon. Dan enn timama nou vinn zwenn zot. ( Gramil ek Kramiz sorti ) 
Mad, ki pe ari v twa?  
PROFESER MADLI: ( Ar so rever lame  li zet tou so papie ek fayl ) Zet tou sa! Bril tou sa!  
DOKTER BALSAF: Ki to gagne?  
PROFESER MADLI: Enn lekzistans mo finn viv pou konstrir dan lespri enn lemonn lozik, rasionel. Enn sel kou 
tou pe grene. ( Li pran enn  liv, li zet li)  Bril sa. Nek ena manson z ladan.  
DOKTER BALSAF: Kalme twa.  
PROFESER MADLI: Pa tous mwa. Les mwa tousel. Sorti dan mo biro... Mo biro! Ha! Mo serkey. Mo tom!  
DOKTER BALSAF: Ase Mad! Arete. ( Li chombo li, li sakouy li ) Arete, sankwa vremem to u pou devire.  
PROFESER MADLI: Tou finn f ini devire. Kramiz ek so zanfan ilezitim ar enn vie fam. Iras ek so boyfrenn ki 
zanfan nou servant. Tou finn devire. Kot lozik? Kot larezon? Nou fer zanfan, nou okip zot, nou grandi zot. 
Ler nou get divan nou, ki nou  trouve? Bann veritab etranze... Twa, ki  to finn fer pou anpes sa?  
DOKTER BALSAF: Mwa?  
PROFESER MADLI: Wi, twa. Gran espesialis lor kanser. Kanser ti pe ronz to lakaz, to fami, to pa finn mem 
trouve. Tro tar aster. Tro, tro tar. Tou finn fini pouri.  
DOKTER  BALSAF: Nanye pa finn pouri. Si to pa f er atasion, to lespri ki pou pouri.  
PROFESER MADLI: Mo lespri finn abitie travay ar lor pir, dan dilo kler, prop, fre. Li pa konpran bann lespri 
kabose.  
DOKTER BALSAF: Realite li napa enn laboratwar. Dan realite ena dilo trankil, ena kaskad, ena kalm, ena 
siklonn.  
PROFESER MADLI: Mo pa finn fer pou sa lemonn la. Mo prefer res isi dan mo biro. Les mwa tousel. Al okip 
to kaskad deor. Mo bien dan mo dilo trankil. Omwen mo konn so profonder.  
DOKTER BALSAF: Bizen  toulede p ou fer lavi marse.  
PROFESER MADLI: Ki et e lavi? Lavi napa touy lavi.  
DOKTER BALSAF: Kisannla pe koz touy lavi?  
PROFESER MADLI: Etanazi! Avortman. Destri xion bann tradision. Destri xion sivilizasion.  
DOKTER BALSAF: Ayo Bondie! Kot to pe al tir tousa? Kisannl a pe koz tousa? Tou seki pe dimann twa s e 
adaptasion ar lavi ki anplen sanzman. Realite pe sanze. Teori bizen sanze.  
PROFESER MADLI: Twa ki pe dir mwa sa?  
DOKTER BALSAF: Wi, mwa. Gete Mad, depi lontan mo santi sa pe vini. To tro rizid lor bann prensip. Lem onn 
sanze, lavi sanze, realite sanze, en a prensip si ki sanze... Zame mo finn rod anpes twa fer to travay. Me si to 
travay pe vinn enn baraz lor sime tou dimoun...  
PROFESER MADLI: Ki to pou fer?  
DOKTER BALSAF: Pa kone... me bizen fer ki xoz. 
PROFESER MADLI:  Kifer zordi ki to pe dir mwa sa?  
DOKTER  BALSAF: Bann evennman pe fer mwa reazir.  
PROFESER MADLI: Olie to azir lor evennman, to pe les evennman azir lor twa. To pe kapitile. Ala laverite.  
DOKTER BALSAF: Peyna enn sel laverite. Tou depann lor pwen kot nou p e diboute. Tou sa relatif. To konn 
bien.  Nou toulede divan enn dilem. Anou fer fas!  
PROFESER MADLI: Fer fas! Fer fas! Tou sa letan la mo finn kwar ki to net ar mwa.  
DOKTER BALSAF: Mo ti net ar twa. Mo ti dakor ar to prensip me realite pe fer mwa poz boukou  
kestion...Depi enn sertenn tann....  
PRO FESER MADLI: Depi enn sertenn tann? Savedir to ti pe koz manti ar mwa. Yer dan seremoni to ti ena 
dout lor seki mo ti pe dir, me to ti les mwa dir li... Ridikiliz momem.  
150 
 DOKTER BALSAF: Me momem mo pa ti sir, Mad. Mo pe rod kone kot laverite la ete. Mo pe r ode... Enn ki xoz 
mo sir: mo pa ena drwa sey viv lavi lezot. Sakenn bizen lib pou viv so lavi.  
PROFESER MADLI: Kot to met moralite? Kot to met tradision? Bizen bliye tousa?  
DOKTER BALSAF: To pe ekout zis to latet. Ini til nou koze. Nou ena enn dilem. Olie no u trouv solision la 
asam, to pe sot lor mo lagorz, to pe rod enn bouk emiser.  
PROFESER MADLI: Mwa mo pe rod bouk emiser? Zot ki finn fer mwa vinn zot bouk emiser... Zot zalou mo 
travay, zot zalou mo si xe. Akoz samem zot tou pe rod ridikiliz mwa... Sa pa po u pase. Aster mo pou atake. 
Mo finn toultan res trankil. Aster zot tou pou kone ar ki zepis mo prepar masala. ( Kikenn tap laport ). 
DOKTER BALSAF: ( Soulazman ) Fouuf! (Li al ouver laport, fer Danaz rantre ) Bon mo kit t wa. Si to bizen mwa 
mo anba dan salon. M o espere Danaz kapav tengn to laflam verbal. Danaz, bonnsans! Si bizen lanbilans 
kriye for. ( Profeser Madli lans enn liv lor li, li koule, liv la tap lor Danaz. Dokter Balsaf sorti ). 
DANAZ: Ayo Madam, ki mo'nn fer ou ? 
PROFESER MADLI: Danaz pardon. Mo pa ti  pe viz ou. Ou finn gagn dimal?  
DANAZ: Dimal? Non. Sok, wi.  
PROFESER MADLI: Mo'nn perdi latet!  
DANAZ: Mo kwar tou dimoun pe perdi latet dan sa lakaz la. Iras finn ferm limem dan so lasam. Li refiz get 
dimoun, li refi z manze... Ki pe arive madam.  
PROFESER M ADLI: Ou pa kone Danaz?  
DANAZ: Si mo ti kone mo pa ti pou vinn dimann ou.  
PROFESER MADLI: Ou sir ou pa kone? Ou sir?  
DANAZ: Kifer ou pe get mwa koumadir mo enn akize. Madam zame mo finn koz manti ar ou.  
PROFESER MADL I: Misie finn koz manti, li. Ou ti pou k war ki enn zour misie pou koz manti ar mwa.  
DANAZ: Ou'si ou finn al kone?  
PROFESER MADLI: Savedir ou kone ki misie ti pe koz manti.  
DANAZ: Bann zafer koumsa, bizen fer koumadir pa pe trouve. Zis bous lizie, fer kouma dir pa konn nanye.  
PROFESER MADLI: Danaz ! Ou realize seki ou pe dir. Ou pe ankouraz dimoun vinn malonet.  
DANAZ: Pa malonet do madam... Tipti sekre. Pa serye... Bon madam. Si ou pa bizen mwa.  
PROFESER MADLI: (Galoupe al ferm laport akle ) Non Danaz, ou pa ka pav sove... Ou bizen dir mwa tou.. . 
Tank  ou pa dir mwa tou, ou pa pou sape depi isi.  
DANAZ: Madam. Pa fer sa. Mo pa konn nanye.  
PROFESER MADLI: Non! Ou konn boukou ki xoz. Mo'le konn tou sekre.  
DANAZ: Ena manze lor dife. Tou pou brile!  
PROFESER MADLI: Les t ou brile... Ale koze... koze, sinon mo f er enn maler.  
DANAZ: Madam, ou fer mwa per... Dir misie mem dir ou. Mo zis enn travayer isi, madam. Zot komeraz 
regard zot.  
PROFESER MADLI: Komeraz! Ki komeraz?  
DANAZ: Madam, mo dir ou fran. Sa li enn zafer ant ou ek  misie. Pa met mwa ladan... Pa bon seki ou pe fer.  
PROFESER MADLI: ( Sanz taktik)  Danaz, pardon mwa. Ou enn pov inosan... Pou nanye mo finn sap lor kap. 
Pardonn mwa, mo sipliy ou.  
DANAZ: Mo finn fini bliye tou madam... Bon, les mo al okip mo louvraz.  
PROFES ER MADLI: Danaz depi komie letan ou trav ay ar nou?  
DANAZ: Depi ou marye. Avan mo ti travay kot ou papa. Mo finn trouv ou grandi, marye, gagn zanfan. Mo 
finn get ou de zanfan grandi.  
PROFESER MADLI: Ou kouma enn gran dimoun dan lakaz. Nou peyna okenn sekre pou ou. Oumem okip tou 
isi. 
DANAZ: Wi ma dam.  
PROFESER MADLI: Eski bizen ena sekre ant nou?  
DANAZ: Non, madam... Anfen enn de tipti.  
PROFESER MADLI: Eski ena sekre ant ou ek mwa?  
DANAZ: Pa kone madam.  
PROFESER MADLI: Si mo dir ou mo peyna okenn sekre pou ou . 
DANAZ: Si ou dir sa, mo bizen kwar.  
PROFESER MADLI: Eski ou gagn drwa ena sekre pou mwa?  
151 
 DANAZ: .... pa kone. Bizen dimann misie.  
PROFESER MADLI: Danaz.  
DANAZ: Wi madam  
PROFESER MADLI: Si ena ki xoz pe pase deryer mo ledo, eski ou pa bizen dir mwa?  
DANAZ:  Depann madam. Si misie dir mwa pa dir o u! 
PROFESER MADLI: Si ena ki xoz pe pase deryer ledo misie, eski li pa ou devwar dir li.  
DANAZ: Depann madam. Si ou dir mwa pa dir misie!  
PROFESER MADLI: Kot ou met moralite, onette, fransiz?  
DANAZ: Mem plas kot mo me t konfians ek sekre.  
PROFESER MADLI: Dan az, ou pa pou dir mwa mem ki manti misie finn koze.  
DANAZ: Madam mo pa sipoze konn nanye, ou pa sipoze konn nanye... Be meyer mo kwar nou bos tait. Seki 
pa regard nou, pa regard nou.  
PROFESER MADLI: Anfen! Kouma oule  Danaz. Mo pa kapav obliz ou koze, mo pa  kapav obliz ou pran mo 
par, donn mwa soutien, konsol mwa... Mo mari pe tromp mwa, ou kone ar kisannla, si ou pa anvi dir mwa ki 
mo kapav fer e xepte soufer ansilans, a xepte mo desten, pran mo desten da mo lame, pran mo lavi dan mo 
lame. Enn mari enfidel! B ann zanfan san santiman! Enn karyer san si xe! Ena enn sel solision pou kouronn 
mo solitid... Lamor.  
DANAZ: Madam, ki ou pe gagne? Pa koz koumsa.  
PROFESER MADLI: Ou ena rezon Danaz. Sakenn bizen get seki bon pou li. S akenn swazir so sime. Ou finn 
swazir ou sime. Mo finn swazir pou mwa. Hen, pran sa lakle la, ouver laport, ale, les mwa tousel dan mo 
dezespwar. Adie. Pardonn mwa mo pese.  
DANAZ: Madam, pa koz koumsa. Ou fer mwa per.  
PROFESER MADLI: Ou peyna pou per. Saken n sarye so sekre ziska dan so tom ( Sanz ton) Danaz ou finn 
axepte ki mo mari tromp mwa. Ar kisannla? Koze si ou pa'le mo lamor lor ou konsians.  
DANAZ: Zame mo pa finn dir ou sa madam. Ou pe met koze dan mo labous.  
PROFESER MADLI: Depi yer mo pe dekouver bo ukou ki xoz. Mo ti kwar mo lavi, mo lemonn bien organize. 
Mo ti kwar ki sak ki xoz dan so plas dan enn lord parfe. Me ki mo trouve: sak ki xoz paret dan so plas me 
anverite li pa vre. Tou dimoun otour mwa pe zwe lakomedi, pe zwe rol. Lord finn eklate. Mo finn  gaspiy mo 
lavi. 
DANAZ: Me tou dan lord.  
PROFESER MADLI: Tou dan lord? Kramiz finn fer enn zanfan ar enn fam trant -an, mo mari pe tronp mwa. 
Iras finn swazir... Ayo no nepli kone.  
DANAZ: Ki ou pe dir? Kramiz pou vinn papa!  
PROFESER MADLI: Ar enn fam trant -an. Ou mazine ou ki laont pou mwa.  
DANAZ: Kapav aret sa.  
PROFESER MADLI: Danaz! Ou pe tande seki ou pe dir?  
DANAZ: Madam, ou pa kapav obliz Kramiz vinn papa. Li ena zis diznevan. Nou pou rwinn so lavi, so lavenir.  
PROFESER MADLI: Kot ou met bann prensip?  
DANAZ: Pa kone... Me pa kapav les no u Kramiz fini so zenes... Aster mo'nn kone kifer li'nn koumans bwar.  
PROFESER MADLI: Li bwar, li ena metres... Mo pa kone ki lezot vis li ena.  
DANAZ: Madam, li enpe normal sa.  
PROFESER MADLI: Normal! Ou trouv sa normal.  
DANAZ: Anfen enpe normal. Pa tro gol mal. Arive sa.  
PROFESER MADLI: Arive sa! Arive sa! Kot lezot mo dakor, me pa kot mwa. Dan mo lakaz sa pa gagn drwa 
arive. Fale pa bann ensten zanimo desir sivilizasion ek lord.  
DANAZ: Bon madam. Les mo ale.  
PROFESER MADLI : Kot ou ale. Ou pa'nkor dir mwa se ki ou kone.  
DANAZ: Me madam, mo pa konn nanye.  
PROFESER MADLI: Ar kisannla mo mari pe tromp mwa!  
DANAZ: Kisannla dir ou li pe tromp ou?  
PROFESER MADLI: Ou pa fek dir mwa?  
DANAZ: Mwa? Mwa mo'n dir ou sa? Kan?  
PROFESER MADL I: Wi. Fek la!  
152 
 DANAZ: Madam zame mo 'nn dir ou sa. Li pa vre.  
PROFESER MADLI: Mo mari pa tromp mwa?  
DANAZ: Non? Mo pa kwar.  
PROFESER MADLI: Kifer ou pa kwar?  
DANAZ: Mo pa kwar parski mo pa kwar, parski mo peyna rezon kwar.  
PROFESER MADLI: Be kifer ou dir ki  li'nn koz manti ar mwa?  
DANAZ: Nou  tou koz enpe manti tanzantan. Ena manti -manti, ena manti serye.  
PROFESER MADLI: So manti?  
DANAZ: Pa kone  
PROFESER MADLI: So manti serye?  
DANAZ: Depann ki manier get li.  
PROFESER MADLI: Ki manier bizen get li?  
DANAZ: Depa nn. 
PROFESER MADLI: Depann! Depann!  Depann! Lor kwa.  
DANAZ: Madam, prefer ou ka kone.  
PROFESER MADLI: Prefer pa konn laverite? Sa ki ou pe konsey mwa?  
DANAZ: Ou peyna ase traka? Kifer ou'le ogmant li.  
PROFESER MADLI: Sa regard mwa. Ale dir mwa seki ou kone . 
DANAZ: Ena enn mamzel anba dan sa lon. Li pe rod misie... Li dir ki misie...ki misie... Ou santi ou bien 
madam. Ou'le mo al sers enn bol lasoup pou ou.  
PROFESER MADLI: Ki li pe dir?  
DANAZ: Mo sir li pe koz manti.  
PROFESER MADLI: Danaz, ki li pe dir?  
DANAZ : Misie so papa!  
PROFESER MADLI: Ki  misie so papa vinn fer ladan?  
DANAZ: Misie, li papa sa tifi la... manti sa. Mo sir.  
PROFESER MADLI: Mo ti kone. Mo ti kone boukou malpropte ti pe pas deryer mo ledo. Zot tou finn tronp 
mo konfians... kot li? Apel li. Li pou pey mwa ser. Li pran dimoun pou  so bachara. Danaz al apel li.  
DANAZ: Ou sir?  
PROFESER MADLI: Pa poz kestion. Dir li vit vinn la.  
DANAZ: Wi madam ( Li sorti ) 
PROFESER MADLI: ( Tousel ) Tou sa letan la li zwe so fim ar mwa. "Wi mo gate, mo dakor ar twa, to tousel mo 
kontan". Letansa li pe fa nn so pikan deor. Li profite ki mo okipe ar mo travay pou fer so vakabon... Fer 
vakabon pa ase. Li fer zanfan deor. Li pa fer nanye pou anpes sa arive. Les li vini, mo trangle li. Mo rey so 
zoli fas. Anbet mwa, tronp mwa.  Vini monwar, to va kone kisannla M adli ete. Non, fale pa mo paret ankoler 
ousa e xite. Mo asiz kot mo latab. Fer koumadir mo pa konn nanye, fer enn sourir ar li, atir li ver mwa, les li 
manz labwet. Lerla mo redi lalign, ya! Mo bizen gard mo kalm, mo bizen  sourir... "Bal, to kone mo gate, m o 
kwar to ena rezon. Mo tro dokmatik. Anbras mwa pou fer mwa kone ki to finn pardon mwa." Mo trouv li 
vini ar so sourir inosan, li bes so latet pou anbras mwa... Ha! Mo sot lor so lagorz. ( Kiken tap laport ) Mo 
bizen kalm.  Enn sourir... Ek zantiyes... Antre ! 
DANAZ: Mamzel Donati  
PROFESER MADLI: Hen!  
DANAZ: Ou pa'nn dir mwa amenn li isi madam?  
PROFESER MADLI: Non!... Kot misie?  
DANAZ: Li anba. Kramiz, Gramil ek Misie pe koz -koze. Misie finn dir mwa dir ou vinn anba kouma ou fini koz 
ar mamzel la.  
DONATI: Mo k onpran ki ou pa'le koz ar mwa Profeser Madli. Sirman finn ena enn erer. ( Li al ver laport ) 
PROFESER MADLI: Non, atann. Danaz ou kapav ale... Mo tann dir ki ou... ( Danaz sorti ) 
DONATI: Mo apel Donati.  
PROFESER MADLI: Mo ta nn dir ou...  
DONATI: Tifi Lamina Ma liva. 
PROFESER MADLI: Lamina Maliva!  
DONATI: Ou pa pou konn li. Dokter Balsaf...  
153 
 PROFESER MADLI: Dokter Balsaf! Ou apel li Dokter Balsaf, pa...  
DONATI: Samem lakaz Dokter Balsaf?  
PROFESER MADLI: Wi, Kifer? Ou finn dir anb a ki ou...  
DONATI: Tifi Dokter Bals af. 
PROFESER MADLI: Kifer?  
DONATI: Parski legalman li vre.  
PROFESER MADLI: Legalman?  
DONATI: Legalman li mo papa. Dapre lalwa dimwen.  
PROFESER MADLI: Dapre lalwa? Li finn marye ar ou mama.  
DONATI: Legalman wi.  
PROFESER MA DLI: Bigami! Pir ki mo ti kwar. Me li enn mons sa boug la. ( Li al kot laport, li kriye ar laraz ) 
Balsaf, Balsaf vinn la toutswit...Me sa boug la ena tou defo lor later. Tou sa letan la mo finn viv ar enn mons. 
Etanazi, avortman, bigami, adilter. Ki mo pou dekouver ankor?  
DONATI: Li pa kouma  ou pe kwar. Li paret grav me li pa grav.  
PROFESER MADLI: Li pa grav! Depi venkatran mo pe viv ar enn kriminel. ( Balsaf rantre ) Dokter Balsaf, al 
prepar ou valiz, kit sa lakaz la.  
DOKTER BALSAF: Mo ti kone li pou pas zizm an avan li ekout bann fe.  
PROFESER MADLI: Ki fe? Ki fe to'le ankor? To pa'nn fer mwa ase soufer?  
DOKTER BALSAF: Me eski to finn ekout Mamzel Donati.  
PROFESER MADLI: Anbon! Mo bizen apel to batar Mamzel Donati.  
DOKTER BALSAF: Mad, kalme twa, ekoute. To pe k onplik tou.  
PROFESER MADLI: Anbon! Mwa ki konplik tou. Momem antor. Pou tou zafer, momem antor.  
DONATI: Dokter Balsaf, les mo explik madam. Profeser Madli, pa les aparans tronp ou. Mo pa veritab 
zanfan Dokter Balsaf, mo mama pa so veritab fam. Mo finn vinn  isi zordi pou dir Dokter Balsaf ki  dokiman ki 
li ti signe pou sov nou lavi finn anile. Tou finn rant dan lord. Legal finn vinn ilegal, ilegal finn vinn legal.  
PROFESER MADLI: Mo pa konpran sa simagre la.  
DOKTER BALSAF: Peyna simagre! Si to koumans ekoute seki nou ena pou dir twa to pou kon pran tou. Apran 
ekoute! Dan to bann liv peyna sa.  
PROFESER MADLI: Pa koz kont mo bann liv.  
DOKTER BALSAF: Madli! Ferm to labous. Ekoute! Lepok lager rasial, ena apepre vensenk -an, mo ti bizen 
pran enn disizion pou sov lav i sa mamzel la ek so mama. So mari ti mor dan bagar, li ek so baba ti andanze 
demor. Pou sap zot lavi mo ti bizen sign enn dokiman pou dir ki Donati mo tifi ek so mama mo fam marye. 
Apre sa mo pa finn zwenn zot ankor. Mo ti bliye zot lekzistans.  
PROFESER M ADLI: Be nou maryaz?  
DOKTER BALSAF:  Tou sa letan la nou maryaz ti legalman ilegal san ki nou realize.  
PROFESER MADLI: Tou sa letan la, legalman mo ti to metres, pa to fam.  
DOKTER BALSAF: Wi! To pa trouv sa komik?  
PROFESER MADLI: Komik? Enn skandal.  
DONATI:  Tou finn fini regle. Mo mama finn okip tou. Ena de zour lakour finn rann so verdik. Li finn anil 
dokiman la ek anmemtan, otomatikman, ou maryaz finn vinn valid. Enn senp prosedir.  
DOKTER BALSAF: Anpratik to mo fam depi de zour. Mo ti dir twa nou bizen al enn deziem vwayaz -denos.  
PROFESER M ADLI: Twa, aret koz ar mwa.  
SENN 3  
Dan salon Profeser Madli  
KRAMIZ: Gramil, mwa zame mo pou konpran sa bann fam la. Mo mama pe kime lao dan so biro, mo ser pe 
boude dan so lasam, enn madam ki ti fam mo papa desid pou libe r li, mo mama ki ti kwar li fam mo papa 
anverite ti so metres. Dan tou sa seki plis enteresan se ki mo fek dekouver enn ser ki anverite pa mo ser. 
Enn zoli transenk lor la. Gramil to pe ekout mwa?  
GRAMIL: Wi, wi.  
KRAMIZ: Pa les Iras abriti twa. Li pe fer s o senn. Taler li pou grenn dan t o lebra... E selman zot konn gard 
sekre zot de la. Tou sa letan to pe sorti ar li, mwa kouma enn gopia mo pa konn nanye. Mari zot la.  
GRAMIL: Kramiz, al get enn kou si li pa'nn sanz lide.  
154 
 KRAMIZ: Al get enn kou tomem. Kikfwa  to lavwa enchanteur va la ramen er a des meilleurs sentiments. 
Mwa, mo sir, kouma li tann mo lavwa, so koler monte par omwen dis degre... E kifer nou pa dir Danaz al koz 
ar li. To kone li ek to gramer foul cham. Kikfwa Danaz pou ena plis sans.  
GRAMIL: Pou lemoman vomie gramer pa konn nan ye. Les mo regle enn problem alafwa. Gramer ena so 
prop lide lor seki gagn drwa fer ek seki pa gagn drwa fer. Mo bizen koz ar Iras dabor, lerla res to mama ek 
mo gramer.  
KRAMIZ: Fam! Fam! Fam! Get nou zom kouma nou lozik.  
GRAMIL: Pa koz lozik ar mwa. Sa mo  la fer mwa gagn frison. Tou dimoun kwar zot lozik. Kan de lozik diferan 
zwenn, bel tourdisman.  
KRAMIZ: Lombo finn bien sanze. Li ti pe rod dir mwa ki xoz avan bonnfam kriye li depi lao. Zot fer mwa gagn 
riye. Mo pou dir twa enn ti zafer, gard sa sekre. Bon om ek bonnfam kwar ki mo transenk ansent. Bel panik. 
To konn bannla. Zot lide lor avortman? Get ki mo pe dir twa. Avan aswar zot lopinion pou sanze.  
GRAMIL: To papa ase liberal lor la?  
KRAMIZ: Lombo ase liberal, me li pa'le depler bonnfam. Donk divan li li  adopte mem stenn. Me get boul 
kouma pou devire.  
GRAMIL: To enn ti sadik to kone. Koumadir to gagn plezir get zot dan zot tourman.  
KRAMIZ: Pa sadik ditou. Bizen fer bonnfam desann depi so piedestal. Li plen mwa ar so bann te ori, ar so 
bann prensip.  
GRAMIL:  Li enn dimoun korek.  
KRAMIZ: Korek pou dimoun deor. Enn veritab lerni dan lakaz.  
GRAMIL: Kramiz, to bien grosie.  
KRAMIZ: Bravo! To enn bon pretan zann... Si li a xepte twa... Pa traka mo pou fer li a xepte twa.  
GRAMIL: Kramiz , nou tom dakor lor enn ki xoz. R ait! Pa fou to nene dan mo zafer. Les mo debrouy mo difil 
momem.  
KRAMIZ: Comme vous voulez chef! Me to pa kapav anpes mwa regle mo kont personel.  
GRAMIL: To ena kont pou regle ar to mama.  
KRAMIZ: Mo gran anbision pou lemoman  se trouv Profeser Madli sap lor  so souval tombe.  
GRAMIL: Kramiz, mo kwar se twa ki bizen desann lor piedestal. To bien pli pir ki dimoun ki to kritike.  
KRAMIZ: Sakenn so stil. ( Donati rantre ) O douce creature, o soeur perdue et retrouvee, viens que je 
t'embrasse.  
DONATI: Misie Kramiz.  
KRAMIZ: Misie Kramiz? Apel mwa Kramiz. La, vinn asiz koste kot mwa.  
GRAMIL: Mamzel, ki pe pase lao?  
DONATI: Enn pizon ek enn kolom pe roukoule. Mo kwar zot ena boukou ki xoz pou explike... Misie Kramiz ou 
ena bann paran exepti onel.  
KRAMIZ: Tou dimoun kwar sa . Laparans! Anverite mwa ki exepsionel. Yam! Yam! Mo kontan parfen to seve. 
Mo kapav gout parfen to labous?  
DONATI: Mo ti kapav ou ser.  
KRAMIZ: O delicieux inceste!  
DONATI: Li fou net sannla!  
KRAMIZ: Vinn dan mo lasam, mo mo ntre twa mo kole xion ilistrasion  Kama Sutra. Enn veritab delis.  
GRAMIL: Enn ti vantar sa. Anverite li enn gran timid. Li kontan fer kwar ki li enn gran zom me anverite...  
KRAMIZ: Gramil! Pa provok mo zeni.  
GRAMIL: Antouleka to zeni pa dan to latet. Mamzel Donati, ki zot finn dir ou.  
DONA TI: Profeser Madli finn dimann mwa desann dan salon. Misie Kramiz, li finn dir mwa dir ou dir Danas...  
KRAMIZ: Danaz. Limem ki okip lakaz. Danaz se veritab sef isi. Ki bizen dir Danaz?  
DONATI: Bizen prepar manze pou de dimou n anplis. Si mo finn konpran bie n misie Gramil ek momem 
envite adine.  
KRAMIZ: Si Gramil envite adine se ki madam Profeser finn koumans sanz mouyaz. Welcome into the family. 
Bizen selebre sa.  
GRAMIL: Plis enportan pa'nkor regle. Iras pe touzour refiz zwenn mwa.  
KRAMIZ: Pa fatig to latet a r kapris fam.  
DONATI: Ou koze komsi ou ena boukou experyans.  
155 
 KRAMIZ: Mo ena ase. Isi ena trwa fam. Ase pou konn mantalite fam net.  
DONATI: Ou ena ankor boukou pou apran.  
KRAMIZ: Mo pa ti pou ma ynn aprann enpe ar twa. To kapa v koumans premie leson aster lam em. ( Li vinn 
pre ar li ). 
DONATI: Misie Kramiz, dousman! Tansion ou regret ou premie leson.  
KRAMIZ: "Non, de rien, je ne regrette rien".  
DONATI: Misie Kramiz! ( Enn poz karate, Kramiz roul lor tapi. Dokter Balsaf ek Profeser Madli rantre ). 
PROFESER MADLI: Kr amiz, ki to pe fer anba.  
KRAMIZ: Mo pe fer yoga, meditasion transandantal. Om!  
DOKTER BALSAF: Aret fer to kloun. Nou ena enn za fer serye pou koz ar twa.  
KRAMIZ : Zot anvi koz serye ar mwa.  
DOKTER BALSAF: Me avan nou pran enn ti drink, nou rila x. (Li al serv i zot ) 
KRAMIZ: Pappappappa! To pou servi nou tou to wiski prefere.  
GRAMIL: Si zot bizen regle bann problem fami, mo kwar...  
PROFESER MADLI: Non Gramil. Res lam em. Seki nou ena pou dir konsern twa 'si. Donati pa finn dir twa 
reste pou dine?  
DONATI: Mo finn dir li.  
PROFESER MADLI: Tou dan lord. Nou regle nou bann problem enn par enn. Dabor twa Kramiz.  
KRAMIZ: Wi Prof!  
PROFESER MADLI: Ki to finn deside?  
KRAMIZ: Ki zafer?  
PROFESER MADLI: Yer swar to ti anons nou ki to gerlfrenn ansent. Ki to'le fer?  
KRAMIZ: Fer  kwa?  
DOKTER BALSAF: Ki to plan?  
KRAMIZ: Plan? Mo kont fer plan. Mo kwar ki dan lavi bizen konn flote, fer laplans, me pa fer plan. Ki to dir 
Gramil?  
DOKTER BA LSAF: Pa met Gramil ladan.  
KRAMIZ: Me Gramil anplen ladan. Li anvi, li pa anvi li anplen ladan.  
PROFESER MADLI: Kramiz, mo sipliy twa. Aret badine mo garson.  
KRAMIZ: Me zot ki pe badine. Zot pa pe konpran nanye. Zame zot konpran nanye.  
PROFESER MADLI: Bon,  mo a xepte mo pa konpran nanye. Be explik mwa.  
KRAMIZ: Mwa mo explik twa. Mwa enn rate, enn bef t onbe explik twa, enn profeser liniversite? Aret 
boufonn mwa.  
PROFESER MADLI: Mo pa enn profeser la. Mo to mama. Mo'le kone si mo kapav ed twa.  
KRAMIZ: Mo pa bi zen led. Zot ki bizen led.  
DOKTER BALSAF: Kramiz kifer to refiz jaloge are nou.  
KRAMIZ: Mwa mo re fiz jaloge... Mwa... Get sa Dok. Get enn kou bien kisannla ki toultan telman okipe ar so 
bann serk sosial ki li pa finn gagn letan ekout so zanfan grandi.  
PROF ESER MADLI: To repros nou ki nou pa finn fer nou devwar?  
KRAMIZ: Mo pa repros zot nanye. Mo les z ot lib. Anretour, les mwa lib.  
PROFESER MADLI: O.K. To lib, to fer seki to anvi fer. Ki to anvi fer?  
KRAMIZ: Mo pa anvi fer nanye.  
DOKTER BALSAF: To pou les si tiasion la trene. Li pou agrave.  
KRAMIZ: Mo pa konpran ki zot ole. Mo finn dir zot mo peyna probl em. Zot ki ena problem.  
PROFESER MADLI: To gerlfrenn pa ansent?  
KRAMIZ: Sipozon li vre.  
PROFESER MADLI: Li vre, li pa vre?  
KRAMIZ: Sipozon li vre, ki bizen fer ? 
PROFESER MADLI: Ena trwa solision. Swa to marye tifi la pou to donn enn twa to zanfan.  
KRAMIZ: Marye san lamour. Quelle tristesse!  
PROFESER MADLI: Les mo fini! Swa to pa marye me to adopte zanfan la.  
KRAMIZ: Enn zanfan san so mama. Quelle crime!  
PROFESER  MADLI: Swa to donn mama la enn pansion pou elve to zanfan.  
156 
 KRAMIZ: Enn zanfan san so papa. Ala t o leker dir!  
PROFESER MADLI: Swa, si pa ankor tro tar, si zot toulede dakor, si li pa kont zot konsians, si...  
DOKTER BALSAF: Nou pou ed to gerlfrenn pou fer a vortman dan kondision izienik, san danze.  
KRAMIZ: Be mo pa bizen zot led. Iras ki bizen sa.  
GRAMI L: Iras?  
PROFESER MADLI: Iras ansent! Ki maler! Zot pou fer mwa vinn fol.  
DOKTER BALSAF: Ki diferans li fer?  
PROFESER MADLI: Ki diferans? To pa trouv diferans la. Zot...  
DOKTER BALSAF: Mad! To pa pou rekoumanse aster! Problem parey. Zis akter ki'nn sanze. (Danaz rantre ar 
enn bol pistas ). 
KRAMIZ: Danaz to vinn toultan dan bon moman. Asiz kot mwa. Nou manz pistas, nou get sinema.  
DONATI: Pa pran li kont. Se enn t i zanfan gate ki rod fer nou kwar ki li enn zom.  
DANAZ: Ki pe arive?  
DOKTER BALSAF: Danaz asize. Seki pe pase kosern nou tou.  
GRAMIL: Mo kapav asir zot ki mo pa ti konn nanye. Iras pa'nn dir mwa.  
KRAMIZ: Bien sir to pa konn nanye. Eski to kapav kone ki pe pase dan latet enn fam. Iras swet enn 
avortman. Sa li finn dir mwa.  
GRAMIL: Sa konsern mwa'si!  
KRAMIZ: Donk to a xepte ki tomem responsab... Gramil sosiete dimann twa pran to responsabilite.  
DANAZ: Gramil, mo piti, ki to finn al fer? Ar Iras. Ayo mo Bondie.  Kot mo pou kasiet mo latet. Madam, 
pardon li, pardon mwa.  
DOKTER BALSAF: Peyna pou dimann pardon  Danaz. Ou pa responsab. De zenn zanfan finn zwenn...  
DANAZ: Gramil, to pa ti kapav pans mwa? Ki mo pou fer aster?  
GRAMIL: Nanye pa finn sanze dan mo lentansio n. Mo finn vinn isi pou fer demann Iras.  
DANAZ: Fer demann Iras! Gramil to fou. Kot to lespri? So rti dan sa lakaz la. Pa amenn lagign isi.  
PROFESER MADLI: Pa koz koumsa ar li Danaz.  
DANAZ: Madam, zame mo ti kwar Gramil pou amenn otan laont lor mo latet...  
GRAMIL: Gramer!  
DANAZ: Pa tous mwa! Sorti divan mwa, ale.  
KRAMIZ: Donati, to'nn trouve kouma sa l emonn la fou.  
DONATI: Pa pli fou ki ou.  
KRAMIZ: Mwa mo fou?  
DONATI: Zis enn fou, enn enkonsian ki kapav amenn problem la sa manier la. Andire ou gagn plezir da n 
soufrans lezot... Gramer, pa plore. Nanye grav pa finn arive. Misie Gramil finn vinn fer demann  Iras...  
(Iras arive amentan ) 
IRAS: Iras refize.  
GRAMIL: Kifer?  
PROFESER MADLI: Iras, sa va?  
IRAS: Mo bien, tre bien... Twa faner. Mo pa ti dir twa al pibliy t ou dan zournal.  
KRAMIZ: Ala ki arive kan rann dimoun servis. Ingratitude thy name is woman.  
IRAS:  Aret fer to boufon... Pou twa tou sitiasion bon si to kapav itiliz li pou to rankinn personel. To enn lespri 
malad.  
KRAMIZ: Alala! Mo rod ede. Aster tou dimou n tom lor mwa.  
DOKTER BALSAF: Kramiz, res trankil. To ser ena rezon.  
KRAMIZ: Bien sir mo ser ena rezon. Toultan li ena rezon. Zis mwa ki toultan antor. Si zot pa'le mo res la, dir 
mwa.  
DOKTER BALSAF: Li napa ler pou to rod kre enn lot problem.  
GRAMIL: Iras , to ansent, to pa ansent pou mwa peyna diferans. Se twa ki mo kontan...  
KRAMIZ: Tou manier zot l inndemiel pou mwens fatigan. Enn bon parti travay finn fini fer. ( Tou dimoun riye)  
GRAMIL: Iras to a xepte?  
DANAZ: Mwa mo pa a xepte. Iras to pa kapav marye ar s a vorien la. Dir li non Iras.  
DOKTER BALSAF: Danaz, les sa bann zenn la deside. Nou nou'nn vie. L avenir dan zot lame. ( Danaz ankoler 
sorti)  
157 
 GRAMIL: Iras, reponn mwa.  
KRAMIZ: Gramil to pe fer nou bann zom perdi pwen. Plis to sipliy li, plis li pou fer so se nn...To pa trouve li 
dakor. May li, anbras li. Fini enn fwa ar sa. Boutey wiski la pe fre.  
IRAS: Ma, Pa, zot peyna okenn obze xion?  
DOKTER BALSAF: Non mo gran. To boner dan to lame.  
IRAS: Twa , ma?  
PROFESER MADLI: Iras, Iras mo gran tifi. Mo espere to konn o tan boner ki mwa ( Dokter Balsaf al ver so 
fam).  
KRAMIZ: Be ki arive? Zot bliye mwa. Donati to kwa r vremem mo enn sadik.  
DONATI: Enn ti sadik badinaz -badinaz. Non ou pa enn sadik. Ou zis enpe fou.  
DOKTER BALSAF: Kramiz, to pa kwar bizen selebre sa.  
KRAMIZ: Mais certainement. Me ena desizion grav ki pa ankor pran.  
PROFESER MADLI: Ki desizion?  
KRAMIZ: Po u fer avortman, pa pou fer?  
IRAS: Kramiz move fouka! ( Li pran enn kousen pou avoy lor li ) 
GRAMIL: Tansion! Mazinn nou baba.  
KRAMIZ: Zot trouve. Fini. Bannla fi nn vinn serye. ( Danaz rantre enn valiz dan so lame ) 
DANAZ: Madam, mo finn zis pran ennde zafer pl is neseser. Pli tar mo va avoy kikenn vinn sers tou mo ki xoz. 
PROFESER MADLI: Danaz kot ou pe ale.  
DANAZ: Mo nepli kapav res dan sa lakaz la.  
DOKTER BALSAF: Ki fer? 
DANAZ: Mo tro onte. Ki manier mo pou montre zot mo figir. Mo zanfan finn vinn fer dezord dan  ou lakaz.  
PROFESER MADLI: Peyna dezord. Tou dan lord Danaz.  
KRAMIZ: Danaz pa ekout zot. Zot pe met ou dan siro. Mwa mo dir ou ou bizen reste. Ou kone kifer? S i ou 
ale nou tou pou mordefen dan sa lakaz la. Ou konn bonnfam, li konn zis so liv... Ou peyna en pe pitie pou 
mwa Danaz. Ou pa kapav les enn zeni kouma mwa soufer.  
GRAMIL: Gramer, si ou ale, kisannla pou okip nou ti baba.  
IRAS: Res ar nou gramer.  
DANAZ: Ir as, to finn apel mwa gramer.  
KRAMIZ: Pa, debous sa boutey sanpagn la. E ma, ki to dir? Parfwa biz en dezord pou met lord.  
PROFESER MADLI: Parfwa bizen enn fouka pou trouv larezon.  
RIDO 
RETOURN KONTENI/BACK TO CONTENTS  
 
