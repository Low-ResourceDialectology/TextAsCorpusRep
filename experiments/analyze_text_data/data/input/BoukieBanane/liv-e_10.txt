1 
 LIV-E NIMERO 10  
 
 
©INSTITUT CARDINAL JEAN MARGEOT (ICJM) , 1, Celicourt Antelm Street, Rose Hill,  Maritime Republic of 
Mauritius.  
 
 
KONTENI  
 
BHAGAVAD -GITA  
LEVANZIL KRISHNA  
OTELO, ENN NEGRO DAN VENIZ  
PREZIDAN OTELO  
 
PREFACE  
For most Mauritians, Mauritian Cr eole is a non -language, a patois, some form of broken French. For me it is 
my mother tongue (first language), the language I heard when I was still in my mother’s womb for it was 
the language my parents used. For over half a century, I have researched the language and used it with my 
wife, children and grandc hildren. It is the medium of my creative writing – thousands of poems, dozens of 
plays and short stories, several novellas and novels (My complete wor x can be accessed free of charge at 
https:// boukieba nane.com. ) My second language is English, another creo le language and through 
translation of religious and lay literature, I strive to show that my mother tongue is fit to express world 
literature – the Bhagavad -Gita, the Bible and the Holy Koran, Shakespe are, Molière, Blake, Keats etc. Enjoy 
this sample of w orld religious and lay  literature in our de facto national language and the future de jure 
national language to be known as Morisien (Mauritian)  together with 2 new creation s inspired by world 
religious  and lay classic s. 
 
NOT LOR GRAFI  
Si dan grafi Franse ena let silansie kouma <e> final dan ‘boire’, ‘heure’, ‘guerre’ ets., dan grafi Morisien 
peyna let silansie: ‘ser’ (expensive) ek ‘sere’ (tight); ‘las’ (loose) ek ‘lase’ (shoelace) etc.  
 
Dan grafi Frans e <s> ou <t> li souvan silansie: ‘bas’, ‘ bat’, ‘las’, ‘bout’ etc. Dan grafi Morisien <s> ek <t> final 
zot pa silansie: ‘ba’ (kiss); ‘Bas!’ (Ase!); ‘bat’ (pingpong bat); ‘la’ (here); ‘las’ (loose) etc.  
Parey pou <r> dan ‘chanter’ ousa ‘manger’. An Morisien <r> pa silansie: ‘manze’ (food); ‘manzer’  (eater); 
sante (song); ‘santer’ (singer) etc.  
 
Pou endik nazalizasion enn vwayel, nou koste <n> ar li: <a> vinn <an>  (ban, dan, fanfan) ; <o> vinn <on>  
(bon, don, fon, gon) ; <e> vinn <en>  (ben, den, fen, gen, len, nen) . 
 
Vwayel nazal + n donn: bann, kann,  pann, zann; bonn, donn, konn, zonn; denn, genn, penn, renn ets.  
    

2 
 BHAGAVAD -GITA  
SEY KONPRAN BHAGAVAD -GITA AN MORISIEN  
TEX SOURS:  
THE BHAGAVAD GITA, TRANSLATION BY SHRI PUROHIT SWAMI; 
http://www.thebigview.com/dow nload/bhagavad -gita.pdf  
LIV REFERANS:  
THE MAHABHARATA OF VYASA, CONDENSED FROM SANSKRIT AND TRANSCREATED INTO ENGLISH BY P. 
LAL, VIKASH PUBLISHING HOUSE PVT LTD.  
BHAGAVAD -GITA AS IT IS, SWAMI PRABHUPADA, THE BHAKIVEDANTA BOOK T RUST  
 
SAPIT 1: MORAL PA BON  
(Lor sandbatay sakre KURU XETRA, larme Pandava ek Kawrava finn pare pou lager. Lerwa Kawrava, 
Dritarashtra , pe koz ar so sekreter, Sannjaya.)  
DRITARASHTRA  
Sannjaya dir mwa! Aster ki mo bann garson ek bann garson mo frer Pandu, fi nn pare pou lager enn kont lo t 
lor sandbatay sakre Kuru xetra, dir mwa ki pe arive.  
SANNJAYA  
Mazeste, ler ou garson Duryodhann get lamanier bann garson Pandava finn organiz zot larme, li al direk kot 
so Gourou Drona. Ala ki li ti dir li:" O Guruji, get sa larme pwisan Pandava ki organi ze par ou disip ekzanpler, 
garson Lerwa Drupada. Dan sa larme la ena gran ero ek gran -gran arse; gerye osi kouraze ki Arjuna ek 
Bheema, Yuyudhana, Virata ek Drupada; zot tou bann gran solda renome; Dhrishtaketu, Chekitan, vaya n 
Lerwa Benares, Purujit, Kunt ibhoja, Shaibya - pli for ki boukou; Yudhamanyu, Uttamouja, Soubhadra ek 
bann garson Dropadi, bann dimoun gran repitasion.  
Aster get tousa bann kapitenn ki mars ar nou, O gran lider spiritiel, pli gran ki tou. Samem bann diriz an mo 
larme. Les mo donn ou zo t nom toutswit. Ou, oumem nimero 1; apre ena Dada Bheeshma, Karna, Kripa, 
bann mahasolda; Ashwaththama, Vikarna ek garson Somadhatta; ek enn ta ankor ki pa kil parad e ki pare 
pou donn zot lavi pou mwa; zot tou bien arme e lag er pa fer zot per.  
Me nou larm e paret pli feb malgre ki li dirize par Dada Bheeshma e zot larme paret pli for malgre ki li dirize 
par Bheema.  
Ala lord ki mo done: tou solda dres latet, tini ferm batayon par batayon; bann zeneral pran pozision otour 
Dada Bh eeshma; pa les ennmi kas nou f alanx, eklat kordon velere solda."  
 
(Lerla koumadir pou remont so moral brav Dada Bheeshma, pli vie dan klan Kuru, ti soufle dan so kontch 
ziska ki son ki sorti ti kouma rizisman enn lion araze. E san atann tou bann kontch, ta nbour, tronpet ek 
bigoul ti la rg enn rafal tapaz kouma loraz.  
Bien kale dan zot gran saryo lager, rise par seval blan, Senier Krishna ek Arjuna ti soufle dan zot koki beni. 
Senier Krishna ti soufle so Pannchajannya e Arjuna so Devadata, brav Bheema soufle so koki renome, 
Poundra. Lerwa  Dharmaraja, garson Kunti, soufle Ananntavijaya, Nakula so Sougosh ek Sahadeo so 
Manipoushpaka. Mahalerwa Benares, gran arse Shikandi, gran solda, Dhrishtayumna, Virata ek Satyaki ki 
pa konn defet, Drupada, bann garson Dropadi  ek Soubhadra, sa gran gerye l a, soufle dan zot koki kontch. 
Enn gran tourbiyon tapaz ti desir leker bann garson Dhritarashtra e so eko ti fer lesiel ek later tranble. Ler 
Arjuna ki ti pe sarye pavyon Hanuman ti trouv bann garson Dhritarashtra pare pou lag er lor sandbatay li ti 
lev so ark e ti koz ar Senier Krishna.)  
 
ARJUNA  
O pwisans ki pa konn defet! Bondie Liniver! Rann enn servis met mo saryo ant sa de larme la pou mo kapav 
obzerv bann ki dan mo kan ek bann ki kont mwa; pou mo get bien sa bann degoutan ki pe mars ar garson 
malang Dh ritarashtra.  
 
(Senier Krishna ti ekout lapariyer Arjuna. Li ti plas so saryo mazik kare -kare zis omilie ant sa de larme ennmi 
la, kot li ti kapav trouv tou bann dirizan sou dire xion Bheesma ek Drona. Senier Krishna dir: “O Arj una! Get 
3 
 laba tou bann fami Ku ru.” Ki Arjuna ti trouve? Papa, granpapa, tonton, kouzen, garson, tizanfan -garson, 
profeser, kamarad; boper, bienfeter toulede kote. Arjuna ti fixe so lizie lor so prop disan, lor so prop fami 
toulede kote. So leker ti boulverse ar sagren ek pitie. Parol t ris ti sorti dan so labous.)  
 
ARJUNA  
Ayo Bondie! Ler mo trouv mo prop dimoun, mo prop disan swaf disan so prosen, mo lipie vinn feb e mo 
lagorz amare, mo lekor tranble e mo seve dibout drwat. Mo ark Ganndiva sap dan mo lame, tonbe e mo 
lekor net gagn lafie v. Enposib res anplas parski mo lespri dan konfizion. Lagign, lagign, move lagign! Ki 
debon kapav sorti dan masak mo prop dimoun lor sandbatay? Senier, mo pa'le laviktwar, mo pa'le rwayom, 
mo pa'le okenn plezir. Ki pou fer ar tousa kan dimoun ki mo plis ko ntan  pe dibout la e zot fite pou sakrifie 
tou, mem zot lavi? Get zot! Mo prop profeser, papa, granpapa, zanfan, tizanfan, tonton, boper, bofrer. Mo 
prop fami dekote. Zame mo pou touy zot! Mempa pou trwa rwayom lao. Aster mo kapav masakre mo prop 
disan pou enn bout later? Prefer mwa ki mor! Senier! Ki profi kapav tire dan lamor bann garson 
Dhritarashtra? Pese sa, touy sa bann pov dimoun dan pens, dan dezespwar. Nou devwar se fer travay nob, 
pa tir disan nou prop fami. Ki boner kapav ena dan asasina nou prop fami ? Mo kone bann garson 
Dhritarashtra zot lizie bouse par gourmandiz; zot sitan aveg ki zot pou touy zot prop fami, avoy zot prop 
kamarad manze. Me nou, nou lizie trouv kler. Eski li pa nou devwar anpes enn krim ki pou detrir nou fami 
net? Dan destri xion nou fami ena destri xion nou tradision ek nou kiltir e kan nou perdi sa, tou pou vir 
anbalao. Valer moral ek relizie pou fonn. Kan sa arive nou bann fam pou gat nasion e pirte nou ras pou 
disparet. Lespri vis pou polie nou disan e disan bann ki polie nou d isan. Letansa nam nou anset pou trime 
dan soufrans parski pa pou ena servisdemor pou zot. Dan destri xion nou fami e dan polision nou disan ena 
lamor kiltir, tradision ek pirte nou ras. Bann saz finn dir nou Senier, kan enn dimoun perdi so valer, li perdi 
so na m. Drol sa! Pou nou zwir plezir enn rwayom nou dispoze touy nou konpatriyot e fer gran -gran pese... 
Me si mo les bann garson Dhritarashtra touy mwa li pa pou meyer pou mo biennet?  
 
(Apre sa omilie ant de larme, Arjuna ti larg so lekor, asiz dan saryo; zet so ark ek fles. Lasagren kas so leker.)  
 
SAPIT 2: LAVI ENN KONTRADI XION 
(Ler Senier Krishna ti get kouma moral Arjuna ti dan pens (larm dan lizie, konfizion dan lespri) li ti sey konsol 
li.) 
KRISHNA  
Mo bon kamarad! Kifer lavey enn gran batay to pe bes lebra? Zanfan Aryen pa fer koumsa! Sa manier la 
pou amenn laont ek enfami e pou ferm laport paradi. Arjuna mo matlo, kifer to tike? Twa ki sem laterer dan 
leker to ennmi, aret fer kapon! Chombo li, napa les sape!  
ARJUNA  
Senier, dir mwa kot pou gagn kouraz kan choula la monte, pers lestoma Beeshma ek Drona ar mo fles kan li 
mo devwar tom lor zot lipie. Olie touy mo profeser, bann extra gran lespri, mo prefer viv lavi enn mandian, 
viv lor sarite. Si mo touy sa bann gran met la ki mo prop bienfeter, ar zot dis an m o pou polie douser ek 
plezir lavi. Mo nepli kone ki meyer: zot bat mwa ousa mo bat zot. Kwar mwa Senier, mo lavi pa pou ena 
okenn valer si mo bizen touy bann garson Dhritarashtra mem si zot pe rod sikann. Pitie pe touf mwa; 
konfizion pe fer ravaz dan m o lespri. Ki bizen fer? Senier, ou ki mo konseye spiritiel, dir mwa ki bizen fer. 
Gid pa ou disip, Senier! ... Mem si mo vinn sef lemonn vizib ousa vinn sef lemonn envizib, nanye pa pou 
tegn sa langwas ki pe paraliz mo lespri.  
 
(Lerla Arjuna, konkeran ki p a ko nn defet, ti dir Senier Krishna, Senier Valer -Fondamantal, ki li ti pou refiz 
lager e li ti desid pou refiz koze. Lerla Senier Krishna, sourir beni lor lalev, koz ar Arjuna ki ti pe nwaye dan 
deprim, la omilie ant de larme pare pou lager.)  
 
KRISHNA  
Kifer to vers larm pou seki pa merite mem si zot fer kwar ki zot sazes gran? Bann ki vremem saz zot pa vers 
larm ni pou mor ni pou vivan. Zame, zame, zame mo pa ti absan, mo prezan depi toultan. Ni twa ni bann 
prens zame nou pa pou aret ekziste. Enn nam li  konn lanfans, zenes ek vieyes dan enn lekor. Kan so ler vini 
li al dan enn lot lekor. Enn dimoun saz bizen konpran sa. Bann evennman andeor nou zot amenn freser ek 
4 
 saler, douler ek boner, zot vini, zot ale; zot pa permanan. Fer fas, pran kouraz O mo ti Pr ens! Enn ero ki pa 
les sirkonstans vir -vir li, ki a xepte e plezir e soufrans san debalanse, se sa kalite dimoun la ki vinn imortel... 
Seki pa ete zame pou vinn ki xoz; seki ete zame pou aret ete. Bann saz konn sa bien. Sa li enn laverite pa 
kapav diskite. L espri ki dan nou e ki diriz nou bann sans, li eternel. Nanye pa kapav detrir Lespri. Lekor 
materyel dan lekel Lespri imortel ek eternel finn zet lank li ena koumansman ek lafen. Ala kifer, O Prens 
Vayan, to bizen lager.  
Seki panse ki se Lespri ki touye e k i kapav touy Lespri, li zis enn bourrbak ignoran. Lespri pa touye e pa 
kapav touy li. Lespri pa konn ni nesans, ni lamor. Li la pou toultan. San koumansman, san lafen, li konn tou. 
Parski li eternel, lamor lekor pa vedir lamor Lespri. Kan ou kone ki Lespri  li permanan, imortel, eternel, 
bouz -fix kouma ou kapav koz lamor? Parey kouma nou zet vie lenz pou met lenz nef, Lespri rezet vie lekor 
pou al abit nouvo lekor. Zarm pa kapav koup li; dife pa kapav bril li; dilo pa kapav nway li; divan pa kapav 
sous so le sans. Pa kapav ouver li pou rant andan; pa kapav ni nway li, ni bril li, ni deses li. Lespri li eternel, 
omniprezan, toupwisan, pa konn sanzman e li ekziste depi toultan, pou toultan. Li envizib, andeor kontrol 
larezon, andeor kontrol letan. Akoz sa, si no u'nn bien konpran so natir profon, peyna sime ki nou plengne, 
plore, moulougande. Mem si dapre twa Lespri li pe toultan ne ek mor kontinielman, peyna rezon pou vers 
larm. Lavi enn kontradi xion. Kouma nou ne nou koumans mor e kan nou mor nou koumans reviv. Kifer vers 
larm lor seki pa kapav anpese?  
Personn pa kone ki pase ant lafen ek koumansman lavi. Nou konn zis seki ekziste ant koumansman ek lafen 
lavi. Kifer plore Gran Dimoun? Ena ki gagn sok ler zot tann koze lor Lespri; ena panse ki Lespri li enn mirak;  
ena ki emerveye me pa konpran nanye. Malgre ki boukou finn tann parle lor Lespri, bien -bien tigit finn 
konpran ki li ete. Pa pran traka lor ki pou arive dan lager. Lespri ki dan nou li imortel ek eternel...  
Konsantre lor to devwar. Pou enn bon solda seki plis enportan se enn lager pou lebien kont lemal. Akoz sa 
mo dir twa to fer fos si to ezite pou azir, Arjuna mo Arjuna. Bann solda zot beni kan zot chombo lokazion. 
Lokazion divan twa pe ouver laport paradi. Si to refiz rant dan konba beni to pou pas pou e nn tret, to 
repitasion fini e pese trangle twa. Limanite pou rapel zis to disgras. Pou enn nob, dezoner li pir ki lamor. 
Bann gran zeneral pou panse ki to finn maron parski to enn kapon; to pase glorie pou fini dan dezoner. To 
bann ennmi pou fann rimer lor  twa, pou boufonn twa. To konn ki xoz pli imilian ki sa?  
Si to mor dan konba, laport paradi ouver pou twa; si to sorti viktorye rwayom later pou to rekonpans. Alor 
Garson Kunti, dibout e manz ar to ennmi! Falepa to get plezir ek douler, viktwar ek defet ar de lizie. Get 
toulede ar enn sel lespri. Pare pou a xion e to lardwaz pou res prop. Apre filozofi konesans ekout filozofi 
axion. Sa pou ed twa kas lasenn ki amar nou ar tou kalite a xion. Lor sa sime la zame nou gaspiy nou zefor e 
zame li dan vid. Mem nou pl i ti zefor protez nou kont gran danze. Atraver filozofi a xion nou lentelizans 
vakabon vinn disipline e nou konsantrasion ameliore. Parkont lespri fouka galoup dan tou dire xion 
anmemtan. Bann tilespri satisfe ar laparans. Zot pran sirfas pou lamone kontan e bl iye profonder. Domine 
par zot pasion, zot desinn zot prop paradi; fabrik ritiel, servis ek seremoni konplike pou grandi zot prop 
plezir ek zot prop pouvwar. Sa bannla pou kontinie rene. Parski zot lespri dan prizon pouvwar ek zwisans 
zot enkapab  konsantre zot lalimier lor enn pwen fix. Lekritir sen dan Veda dir nou lavi ena trwa konpozan - 
bann Kalite. Mont pli ot ki touletrwa, O Arjuna; transand bann per sansasion opoze (so/fre; sikre/sale, 
brav/kapon ets.); tini ferm dan laverite; pa les traka banal baze lor reflex egois chombo twa.  
Enn dimoun kapav bwar dilo depi nenport ki kote enn basen. Akoz samem teolozien rize li kapav pran 
Lekritir, tourn li, vir li, pers li pou tir zi ki li bizen pou so pouvwar ek plezir personel. Me twa to ena zis drwa 
pou fer enn  travay prop. Pa rod rekonpans. Se pa delis rekonpans ki bizen fer twa anvi aldelavan; tansion, 
pa rant dan latrap lapares e vinn enn los.  
Kan to pe antreprann enn louvraz, konsantre to lespri lor Lafors Divinn, renons tou bann atasman e get si xe 
ek defet ar mem lizie. Zis enn lespri bien balanse kapav amenn enn lavi spiritiel entans. A xion fizik li bien -
bien maf konpare ar lentelizans ki konsantre lor Lafors Divinn. Servi Lentelizans Parfe. Zis bann mediok ki 
travay pou gagn rekonpans. Kan enn d imoun mont ziska Larezon Parfe, savedir li finn fini tourn so ledo ar 
seki lebien ek lemal kapav done. Chombo zis A xion Korek. Lavi Spiritiel Intans samem veritab lavi. Bann saz 
ki gide par Lentelizans Parfe pa rod rekonpans ousa lavantaz. Se koumsa ki zot  reysi kas lasenn nouvo 
nesans e lerla zot rant dan Boner Parfe. Kan to lozik finn pers vwal ilizion, setadir maya, lerla to vinn pli 
avanse ki bann filozofi ki to finn tande ek filozofi ki to pou tande. Kan lafors serebral, malgre ki li atake par 
enn tral e tex sakre , tini ferm dan so kontanplasion Lafors Divinn Enfini, lerla to kapav sir ki to finn tous vre 
Spiritialite.  
5 
 ARJUNA  
Senier, kouma nou rekonet enn Sen ki finn gagn Lentelizans Parfe, ki finn rant dan Boner Parfe, e ki so lespri 
tini ferm? Kouma li  koze? Koum a li viv? Kouma li azir?  
KRISHNA  
Kan enn dimoun finn rezet dezir leker e li satisfe zis ar so nam, so atma, lerla nou kone ki li finn ariv pli lao ki 
posib. Enn saz ki pa les soufrans sifonn so lespri, ki so dezir pa exite par zwisans, ki pa ata se ar nanye , ki pa 
konn ni lakoler ni lafreyer, sa dimoun la li finn ariv lao net. Enn saz, nenport ki kote li ete, ki pa ena okenn 
atasman personel ar personn e ar okenn landrwa; ki a xepte lekzistans lebien kouma lemal san zame anbras 
enn ek repous lot, s a dimoun la  li finn vinn enn ar Lafors Divinn Enfini. Enn dimoun ki kapav siprim latirans 
ki so sans ena pou bann obze, kouma enn torti ramas so lapat anba so lakok, sa dimoun la li finn fini tous 
Perfe xion. 
Kan to konn fer karem, bann obze tantasion kile kan to get zot. Mem yenn pou zwir li maron dan leker ek 
lespri dimoun ki finn trouv Laverite. Arjuna O Arjuna! Kan enn dimoun pe rod kontrol so lespri, enn rafal 
sansasion for say -say li. Li bizen tini renn dan so lame e konsantre so lespri lor Mwa; pou ar iv dan bit,  
Perfe xion Serebral bizen kontrol sansiel. Kan enn dimoun fokaliz lor bann zafer ki stimil sansasion li atire par 
zot; atra xion devlop dezir; dezir provok lakoler. Lakoler anflam fos persepsion; fos persepsion amenn lamor 
memwar; lamor memwar am enn lamor l arezon; lamor larezon amenn destri xion. 
Me enn atma ki ena foul kontrol lor limem, ki kapav rant dan kavern obze sansasion san atasman ni degou. 
Sa atma la vinn Mahatma ki dekouver Lape Eternel. Kan li finn konn Lape li nepli konn soufrans; kan lespri 
viv dan lape lerla li distenge kouma bizen. Seki pa kapav konsantre pa pou kapav fer bon disten xion. San 
konsantrasion peyna meditasion; san meditasion peyna lape. Si peyna lape kot kapav ena boner?  
Parey kouma enn pirog dan siklonn, enn lespri ki p rizonie ban n sansasion vakabon li perdi larezon. Akoz 
samem, O Gerye Enbatab, seki kontrol so bann sans e pa vinn esklav bann obze sansasion, so larezon li 
pirifie. Kan lemonn pe dormi, enn Sen li eveye e akoz sa li pa konn seki atir lezot. Li konn Lape ki  kapav les 
dezir koule kouma larivier ki al dan lamer ki malgre ki li plen ar dilo res toultan parey; me seki les so dezir 
sarye li, li kontrer enn sen. Li pou konn Lape si li kapav abandonn dezir e travers lemonn san anbision, san 
bagaz e san vantardiz.  
O Arjuna! Sa mem leta Lespri Siprem. Si enn dimoun ariv laba, zame li pou desann pli ba. Ler so nam kit so 
lekor li pou al asiz lor tronn Divinn parski li finn fini vinn Enn ar Lafors Divinn Enfini.  
 
SAPIT 3: YOGA -KARMA, SIME A XION 
 
ARJUNA  
Si sazes li siper yer ki a xion, kifer ou pe konsey mwa swazir a xion, al lager? Ou parol drol pe debalans mo 
lespri. Dir mwa siouple ki vre sime mo bizen pran pou mo garanti mo prop biennet spiritiel.  
KRISHNA  
Dan nou lemonn, kouma mo'nn dir twa, ena de sime. Ekout bien O Kon sians Prop! Ena sime sazes pou seki 
medite e sime a xion pou seki travay. Personn pa kapav ariv Liberte -Pa-Fer-Nanye san pas par a xion; refiz 
azir pa pou amenn nou ver Perfe xion. Li enposib res totalman inaktif parski Karakter Bazik Lanatir fors nou 
azir, n ou anvi, nou  pa anvi. Seki paret imobil, paret pe bouz fix, me ki so lespri pe naz dan sansialite li 
anverite, pov jab la, enn vilger ipokrit.  
Me, mo bon Arjuna, nou onor sa dimoun ki servi so lespri pou kontrol so bann sans, parski li pe koumans 
met anpra tik Yoga -Karma, vre sime A xion dan detasman. Fer to devwar dapre drwatir parski a xion ki 
gouverne par devwar li siperyer ki ina xion. Kouma enn dimoun pou okip so prop lekor si li rant net dan 
inaxion? Dan sa lemonn la , nou amare ar lasenn a xion si nou pa pe fer sakrif is. Akoz samem, nou a xion 
detase, pa atase, li anverite enn sakrifis. Dan koumansman Kreater Liniver ti sakrifie Limem pou kre lavi. Li ti 
dir so bann kreasion: "Atraver sakrifis fer zanfan e sa pou satisfer tou zot dezir. Priye Pouvwar Lanati r ki pou 
nour i zot. Kan sakenn soutenir so prosen, biennet nou tou vinn bien for. Kan lespri sakrifis prezan, Lanatir 
donn nou tou satisfa xion ki nou bizen. Me seki konn zis pran me pa konn done li anverite enn voler."  
Bann saz ki manze apre ki finn fer sa krifis zot ef as tou pese. Bann egois ki nek plen vant san fer sakrifis 
anverite pe plen vant ar pese. Tou bann kreatir bizen manze. Manze li zanfan lapli; lapli li zanfan sakrifis e 
sakrifis limem form a xion pli nob. Tou bann a xion zot sorti dan vant Lespr i Siprem ki i mortel ek eternel e 
kan enn a xion li gouverne par lespri sakrifis, Lespri Siprem Toupwisan li mark so prezans kler -kler. Donk, sa 
6 
 dimoun ki pa ed larou sakrifis roule me swazir pou patoz dan pese, rod nisa partou kote, li pe koken oxizenn 
lezot. Lot kote, enn nam ki medit lor Nam Siprem, trouv satisfa xion dan servis pou Nam Siprem e satisfe 
tanki li form parti Nam Siprem, sa nam la nepli bizen fer okenn zefor. Li peyna nanye pou gagne ni dan 
axion ni dan ina xion. So biennet li pa depann lor sek i enn kreatir  nou lemonn kapav done.  
Alor, Arjuna, fer seki to ena pou fer ar tou to lafors san rod rekonpans parski sa dimoun ki fer so devwar san 
lentere egois li rant dan lemonn Nam Siprem. Lerwa Janaka ek plizier lezot finn mont ziska nivo perfe xion 
atraver zis a xion. Si to'le amelior nivo spiritiel lemonn li to devwar azir. Nenport ki zafer enn gran dimoun 
fer, lezot imite. Dimoun pou rod swiv so lekzanp. Ekout mwa Arjuna! Peyna nanye dan liniver ki mo oblize 
fer; mo peyna okenn anbision. Me mo kontini e res aktif.  
Arjuna, si mo aret azir, dimoun anzeneral pou vinn pares ar lapeti. Si mo aret azir limanite pou tom 
anrwinn. Mo pou amenn lemonn dan Dezord Absoli. Partou pou ena destri xion. Bann ignoran azir pou 
plezir a xion me enn dimoun saz li azir san ok enn atasman p arski so lizie li fixe lor biennet lemonn. Enn 
dimoun saz pa gagn drwa deranz lespri bann ignoran ki gagn jos dan a xion. Plito li bizen kontinie so prop 
travay ar enn lespri balanse ki konsantre lor Mwa. Se koumsa ki li kapav enspir lezot pou fer parey. A xion se 
fri bann Kalite ki form parti dan Lanatir. Zis bann ignoran vantar ki domine par zot egoism ki fer fezer e dir 
for-for: mwa ki mari.  
Me Arjuna, bann ki konpran bien relasion ant bann Kalite Lanatir ek a xion, zot pa amare ar a xion la par ski 
zot kone ki enn a xion li rezilta enn zwe ant a xion ek rea xion bann diferan Kalite ant zot. Bann ki pa konpran 
bann Kalite la zot amar zot nam ar a xion la. Me pa bliye ki bann saz ki konn laverite zot pa perdi zot letan 
pou boulvers lespri ki pa konpran . Alor depoz to axion kot mo lipie, konsantre to panse lor Absoli san okenn 
tras egoism, san rod rekonpans e ar enn lespri ki sorti dan prizon exitasion, rant dan batay.  
Bann ki azir dapre Mo prensip, ferm dan lafwa, san rod lipou poul, zot 'si zot kapav kas lasenn ki amar nou 
ar axion. Bann ki boufonn Mo parol, rezet li, zot bann ignoran, bann gopia aveg. Zot marsann zot prop 
destri xion. Mem enn dimoun saz li azir dapre so natir; tou kreatir azir selon zot natir. Kifer forse? Atasman 
ek laenn ki ne apartir bann obze ki  afekte nou sans , zot sorti dan vant Lanatir; reziste zot, pa sede. Zot bar 
nou sime. Preferab to fer to prop devwar mem li pa grandioz ki fer devwar enn lot malgre ki so rannman pli 
gran. Preferab zwenn tase ler to fer to devwar parski  dan fer devwar enn lot ena bel -bel treboul.  
ARJUNA  
Senier, dir mwa ki pous nou ver pese malgre nou reziste, koumadir enn lafors pe pous nou.  
KRISHNA  
Dezir, degou, zanfan pasion. Dezir aval tou, pouri tou. Samem pli gran ennmi limanite. Parey kouma lafime 
kasiet dife, lapousi er kasiet laglas, iteris kasiet tibaba, dezir kasiet liniver. Samem ennmi permanan limanite. 
Li detrir bote sazes. Plis li manze plis li gagn fen kouma dife dan lafore. Li enfiltre atraver nou sans, nou 
lespri, nou larezon. Li servi zot  pou detrir sazes e abriti nou nam. Konpran Arjuna? Kontrol to bann sans pou 
kapav touy dezir parski limem mama pese, gran destrikter konesans ek sazes.  
Rapel ki bann sans zot extrapwisan. Me pli for ki li ena lespri; pli for ki lespri ena entelek e pli fo r ek pli gran 
ki ent elek se Li.  
Alor mo Gran Solda, aster to kone ki Li Li pli gran ki tou e Li pou ed twa kontrol to ego pou to reysi detrir to 
ennmi, Dezir, mem si louvraz la li bien difisil.  
 
SAPIT 4: YOGA -DNYANA, SIME LALIMIER  
KRISHNA  
Mo ti montre Viwaswana, fondater dina sti Soley, sa filozofi enportan la; lerla li ti pas sa konesans la ar 
Manu ki mama -papa tou lalwa; Manu ti pas lansengnman la I xhwaku. Bann Lerwa Divinn ti konn li parski li ti 
form parti zot tradision. Me malsans, apre enn l ong pasaz letan, li ti al perdi  dan poubel memwar. Se sa 
sime la ki mo finn fek montre twa parski to Mo disip ek Mo kamarad. Samem Mo Sekre Siprem.  
 
ARJUNA  
Senier, Viwaswana ti ne bien avan twa. Mo pa konpran kouma se twa ki ti montre li sa.  
KRISHNA  
Pa pre mie fwa ki mo vinn lor later. M o 'si mo kapav re -ne kouma twa. Me diferans ant twa ek mwa se ki 
mwa mo rapel mo bann diferan nesans, avtarr, me twa non. Mwa mo pa ena koumansman. Mem si mo 
imortel ek eternel, Senier lor tou seki ekziste, par mo pouvwar ek mo volonte mo kapav kre mo prop  
7 
 Prezans. Kan spiritialite pe al dan tegn e materyalism pe fane partou, mo donn Momem enn nouvo nesans. 
Pou protez seki bon e pini seki move, pou retablir Rwayom Bondie, tanzantan mo bizen re -ne. Bann ki konn 
laverite divinn lor Mo nesans ek Mo lavi, zot a ret re -ne; kan zot lespri kit zot lekor, zot fizionn ar Mwa pou 
vinn enn ar Mwa.  
Boukou nam finn fini fizionne, finn vinn enn ar Mwa. Aster zot pa konn dezir, lafreyer ek lakoler; zot finn 
vinn enn parti Momem e zot kontiniel man pirifie par laflam briyan s akrifis personel. Sakenn swazir so prop 
manier pou priye Mwa e pou Mwa zot tou parey. Nenport ki sime zot swazir, li amenn zot ver Mwa. Bann ki 
rod si xe zot priye bann Pouvwar; dan lemonn materyel zot a xion donn zot si xe imed ia. 
Mwa ki finn kre kat kars (s az, solda, marsan, labourer) dapre bann kalite ek ensten natirel. Mwa ki zot 
kreater mem si Mwa Mo pa fer okenn a xion e ki zame Mo pa sanze. Mo pa esklav Mo prop a xion, Mo peyna 
okenn dezir. Bann ki konn Mo vre Momem zame pou  vinn esklav a xion. Eklere par sazes, nou bann anset ki 
ti rod delivrans, ti fer seki bizen fer. Twa 'si to bizen fer kouma nou Gran Dimoun ti fer.  
Ki ete a xion? Ki ete ina xion? Sa kestion la ti toultan minn boyo bann saz. Les Mo dir twa kiete filozofi a xion. 
Kan to konn sa zame to pa p ou rant dan lak lemal. Li neseser kone ki a xion ki korek, ki a xion pa korek, ki ete 
inaxion parski pa fasil konpran tousa. Seki dekouver ina xion dan a xion ek a xion dan ina xion, limem pli 
malen ki tou. Li vinn sen malgre ki li  pe kontinie azir. Nou apel li enn saz parski li pa afekte ditou par dezir e 
so bann a xion zot pirifie par laflam Sazes. Parski li pa konserne par rezilta so a xion, parski li satisfe ar seki li 
ete, parski li endepandan, anverite li pa pe fer nanye malgre ki li paret pe azir. Parski li pa pe rod nanye, 
parski li kontrol so lespri ek so personalite, parski li pa konn gourmandiz, li kapav azir zis ar so lekor; malgre 
ki li azir , li res prop.  
Satisfe ar seki li gagne san so prop zefor, li transand, depas bann per opoze (fre/ so; lespwar /de zespwar), 
kas lasenn lanvi; so lespri res bien balanse malgre li dan si xe, malgre li dan esek; mem kan li azir li pa amare 
ar rezilta so a xion. Enn dimoun lib ki pa atase ar nanye, enn dimoun ki so lespri fixe lor sazes, enn dimoun ki 
so axion fer kouma en n sakrifis, sa dimoun la li pa kit okenn tras deryer li. Pou sa dimoun la, sakrifis se mem 
zafer ki Lespri; Lespri ek ofrann enn mem zafer; se Lespri ki pe sakrifie dan So prop dife; pou sa dimoun la 
mem kan li pe azir li for m parti Lespri Divinn parski me m kan li anplen dan a xion so lespri res fixe lor Bondie 
Kreater Liniver.  
Ena bann saz ki fer sakrifis pou bann Pouvwar; ena ki ofer zotmen lor otel Eternel. Ena ki sakrifie zot bann 
sans fizik dan dife volonte pou kontrol zot  prop lekzistans; lezot ofer ko ntak ar obze extern dan dife sakrifis 
zot sans. Lezot ankor sakrifie zot bann aktivite ek zot vitalite dan dife spiritiel alime par reze lentere 
personel, ek par zot sazes.  Ena ankor ki ofer kouma sakrifis , rises, osterite e k meditasion. Ena relizie ki fi nn 
marye ar zot serman , ki renons zot konesans teolozik ek zot pouvwar spiritiel.  
Ena ki pratik kontrol lor Lenerzi Vital e zot kapav gouvern lafors sofistike ki apel Prana ek Apana; par sakrifis 
zot fer Prana vinn Apana e Ap ana vinn Prana. Lezot ki kontro l seki zot manze kapav sakrifie zot lekzistans 
materyel dan dife spiritiel. Zot tou konpran prensip sakrifis e atraver sa sakrifis la zot lav zot nam prop. Kan 
zot gout nektar imortalite ki rekonpans ki zot gagne pou zot sakr ifis, zot rant dan liniver Eter nel. Lemonn isi 
li pa pou bann ki refiz fer sakrifis. Aster dir zot bliye lot lemonn la!  
Ena osi lezot sakrifis ki kapav fer pou devlopman Lespri. Rapel ki zot tou depann lor a xion. Kan konn sa lerla 
kapav gout veritab libert e. Sakrifis sazes li siperyer k i nenport ki sakrifis materyel. Arjuna, zame bliye ki 
klaymax a xion li touzour Realizasion. Sa to aprann kan to tom lor lipie to Gourou, kan to dimann li ekleraz e 
to fer seki li dir twa fer. Enn saz ki finn dekouver laverite  pou kapav montre twa sazes. Ka n to'nn konn Sa, 
zame to pou may dan konfizion; pouvwar sa sazes la, Arjuna, pou fer twa trouv tousa bann dimoun la vadire 
zot enn parti to Twamem, e donk enn parti Mo Mwamem.  
Mem si to ti pli gran peser, to ti pou travers lo sean pese lor feri Sazes. Parey  kouma laflam bril petrol, dan 
dife Sazes labrez a xion vinn lasann. Nanye dan lemonn pa pli pirifikater ki sazes e sa dimoun ki enn vre sen 
dekouver sa dan so prop Limem. Seki ena gran lafwa li pou tous sazes e sa dimoun saz ki kontrol so bann 
sans li pa p ou tarde pou rant dan Lape Siprem. Bann ignoran ek bann ki pa kwar pou zwenn tase. Pou bann 
ki toultan dan dout peyna boner ni isi ni ayer.  
Me sa dimoun ki finn renons a xion pou anbras meditasion, ki finn tay -tay d outans ar sab sazes, ki asiz kare -
kare dan  stabilite so prop Limem, zame li pou les a xion amar li. Akoz samem Mo dir twa, detrip dout dan to 
leker ar sab to sazes, dout ki zanfan to prop ignorans; dibout e swiv larout Sazes, Arjuna, Gran Gerye.  
 
8 
 SAPIT 5: R ENONS A XION 
 
ARJUNA  
Senier, enn -enn kou to  dir mwa renons a xion; apre to koz a xion korek. Dir mwa mo Senier lekel pou garanti 
mwa pli gran biennet?  
KRISHNA  
Renons a xion ek swazir a xion korek, toulede elev nou, amenn nou ver nouvo oter; me ant sa de la a xion 
korek li plis meyer. Enn vre sadou ki pe yna ni dezir, ni degou, ki pa afekte par konfli ant bann opoze li kapav 
fasilman kas lasenn atasman ek esklavaz. Zis bann ki dan nwarte ki trouv a xion korek ek sazes kouma de 
kixoz separe, pa bann saz. Enn dimoun  ki konn premier la, li pou osi konn deziem la e li pou gout fri toulede. 
Atraver a xion korek kapav osi mont ver sazes. Laverite se ki sa de la zot form parti mem linite, linite de 
kontrer.  
Arjuna, Gran Gerye, san konsantrasion peyna renonsiasion. Enn saz ki konsantre lor Lafors Divinn li pou san 
tro tarde fizionn ar Pouvwar Absoli. Enn dimoun ki spiritiel, ki pir, ki kontrol so bann sans e so prop 
ekzistans, ki finn konpran ki lekzistans pli ot ki ot li pa zis pou li me li pou tou ; sa dimoun la kapav azir san 
les a xion amar li. Enn sen li gete, tand e, santi, manze, bouze, dormi, respire me parski li finn dekouver 
laverite li kone ki anverite se pa li ki pe azir. Mem li koze, mem li done ek resevwar, mem li ouver ek ferm 
lizie li pa bliye ki so bann sans pe zis badine ar bann obze ki enflians nou atra ver nou bann sans. Sa dimoun 
ki ofer Lespri so bann a xion e ki pa atase ditou ar zot li pa afekte ditou ar pese parey kouma nenifar so fey 
pa tranpe ditou ar dilo.  
Enn saz li azir san pasion; li servi so lekor, s o servo, so lespri e mem so bann sans pou ko ntinie lor sime 
pirifikasion. Parski li pa rod rekonpans, li gagn lape eternel. Me bann ki rod zot bout parski zot pa kone ki 
ete spiritialite ; bann ki rod profi personel, zot tas dan latrap ki may -may zot dan la k pese. Si dan zot lespri 
zot renons tou a xion, nam oto -kontrole zwir boner dan so lekor, so site nef laport. Pa zis zot pa fer nanye, 
zot osi pa fer nanye arive.  
Bondie nou liniver pa finn preskrir okenn aktivite; pa fors nou azir; li pa finn dres okenn r elasion ant enn 
axion ek so konsekans. Tousa  se louvraz Lanatir. Bondie pa responsab nou pese ousa nou merit. Dimoun lor 
fos lapis parski zot sazes pe nwaye dan ignorans. Normal sa! Sazes li kouma soley ki montre bann dimoun 
laverite Siprem kan zot ignoran s koumans fonn parski zot natir profon pe de vlop nouvo konesans.  
Kan zot medite lor lafors Divinn, kan zot lafwa dan lafors divinn li for, kan zot konsantre lor lafors Divinn, 
kan zot fonn pou vinn enn ar lafors Divinn zot pese fonn dan larivier sazes. Enn  sel ale. Peyna retour. Enn 
saz li get tou a r mem lizie, ki li enn gran koko, ki li enn ordiner, enn enfidel, enn vas, enn lelefan ousa enn 
lisien. Dan lavi lor later zot finn metriz lavi materyel parski zot lespri ki fixe lor lafors Siprem, li toultan bie n 
balanse. Kouma nou kone , lafors Siprem pey na defo ousa prezize.  
Seki finn konpran Absoli e ki viv so lavi dan Absoli , li pa les nanye afekte ousa boulvers li; plezir pa exit li; 
douler pa deprim li. So boner li dan so prop Limem, so boner li eternel pars ki li pa resers zwisans materyel e 
so nam fi nn fini fizione ar Eternel. Plezir ki ne dan kontak ar ki xoz ki andeor nou li finalman amenn douler. 
Zot ne e zot mor. Dimoun saz kone peyna lavenir ladan. Seki finn fini aprann kouma sirmont choula dezir ek 
lako ler, avan li kit so lekor, li enn sen e li e re. 
Seki ere dan so prop Limem e finn dekouver So lape; sa dimoun ki so lalimier enteryer alime, li enn saz ki 
finn rant dan Beatitid Eternel e form parti Gran Lespri. Enn saz ki finn fini pirifie e ki nepli enn endividiel me 
ki ena kontrol total lor limem  e travay pou biennet lezot, sa saz la li vinn enn ar Lespri Eternel.  
Bann sen ki konn zot prop Zotmem, ki kontrol zot lespri e ki aret konn dezir ek lakoler, zot konn Beatitid 
Eternel partou. Kan enn sen efas ba nn obze externel, kan li fixe so regar ant s o de soursi, kan so respirasion 
fizik ek spiritiel pas regilierman par so narinn; kan li gouvern bann sans, servo, lespri; konsantre lor 
liberasion, san dezir, lafreyer, lakoler, saz -sen la finn rant dan Liberte Permanan. Kan li realize ki Mwa Mo Li 
ki res evwar dan lazwa bann ofrann karem ek sakrifis parski se Mwa ki Kreater tou seki ekziste e Mwa ki 
kamarad tou bann kreatir ki ekziste, lerla li rant dan domenn Lape Eternel.  
 
SAPIT 6: OTO -KONTROL  
KRISHNA  
Seki azi r parski se so devwar, ki pa pans konsekans e k rekonpans, li finn vinn enn vre spiritiel ek enn sadou 
otantik. Fer atansion foser ki anbet lizie ar ritiel e ki kasiet dan ina xion. Mo bon Arjuna, se Renonsiasion ki 
9 
 veritab A xion Korek. Zis seki renons tou d ezir ki vinn vre spiritiel ek veritab sadou. Enn saz ki pe rod mont 
lor some meditasion spiritiel li depann net lor pratik, e ler li finn ariv lor some li bizen res spiritielman fit 
atraver oto -kontrol. Kan enn dimoun renons tou, ikonpri lide pou deklans e nn a xion, kan li pa enterese ar 
bann obze ki giji nou bann sans ousa bann rezilta ki so a xion donn nesans, lerla kapav dir ki vremem li 
konpran ki spiritialite vremem ete. Les li rod liberasion avek led Some So Prop Limem; pa les li zet labou lor 
so Prop L imem. So Prop Limem kapav vinn so pli gran ka marad kouma so pli gran ennmi parski lavi li enn 
kontradi xion. Pou seki reysi kontrol so ensten bazik atraver lafors So Prop Limem, sa lafors la li enn alye; 
pou seki pa reysi sa, so Prop Limem vinn so ennmi.  
Nam enn dimoun oto -kontrole e ki finn konn lape , zame li pa pou afekte par bann per kontrer kouma 
so/fre, bon/move, plezir/douler, loner/dezoner. Sa dimoun ki finn sirmont tou bann dezir e ki pa rod nanye 
apart sazes ek lalimier andan, ki finn kontr ol so bann sans e ki get ar mem lizie enn plot later, enn ros ousa 
enn bout lor pir, sa dimoun la li enn veritab sen. Li get tou san prezize: ki li enn bienneme, enn kamarad 
ousa enn ennmi; ki li endiferan, pasifik ousa ostil; ki li etranze ousa fami; ki l i amenn enn bon lavi ousa li fer 
pese. Donk enn bon et idian spiritialite bizen toultan gard so lespri konsantre; viv tousel; so lespri ek so 
personalite bizen sou kontrol So Prop Limem; dezir pa tous li; li pa bizen okenn posesion.  
Kan li finn swazir enn p las sakre, les li asiz lor enn ti -ban ki ni tro ot, ni  tro ba e lor ban la met enn kousen 
lapay, enn lapo serf ek enn ti -dra. Lor so ban ar so lespri lor foul konsantrasion, ar fon xion so lespri sou 
kontrol, ar so bann sans gouverne par lespri, lerla li ka pav pratik meditasion ki pou pirifie so bann ensten 
bazik. So lekor, latet ek likou anlign drwat, fix san mouvman, permet li fixe bout so nene, ni get adrwat, ni 
agos. Ar lape dan leker, san okenn lafreyer, dan respe so serman ki li finn renons sex, ar so lespri sou 
kontrol e fixe lor Mwa, les etidian la rant  net dan beatitid kontanplasion.  
Ar so lespri ankominion permanan ar Mwa, ar so bann panse sou kontrol, li pou konn veritab lape e li pou 
pran sime liberasion. Seki manz tro pa kapav medite; ni seki pa manz ditou, ni seki pas so letan dormi, ni 
seki zame d ormi. Me seki konn regle so manze, so distra xion; ki gard enn lekilib dan a xion, dan dormi, dan 
lavi aktif, li pou kapav repous tou bann lasours lasagren. Kan so lespri li konpletman sou kontrol e li fo kes 
lor So Prop Limem e li finn debaras tou bann dezir  materyel, lerla nou kone sa dimoun la li vremem spiritiel.  
Kan enn saz finn pran kontrol total so lespri e li absorbe par so prop limem li kouma enn labouzi alime ar 
laflam fix parski peyna labriz ki k apav fer li dans -danse. Kan lalimier enteryer ekler re alite, kan enn dimoun 
satisfe ar lavi dan so Prop Limem, kan so lespri ankominion ar Lafors Divinn, lerla lespri kapav repoze. Kan li 
zwir Beatitid ki pli for ki plezir sansiel e ki zis Lespri Pir ki ka pav chombo, kan li konn repo alenteryer some 
so Prop L imem, zame apre sa li pou perdi so sime.  
Sa pou fer li konpran ki pa ena lezot posesion pli presie. Apre sa nanye, mempa pli gran kalamite, pa pou 
kapav debalans li. Spiritialite li osi kapasite anlev s oufrans ki kapav kasiet alenteryer nou Prop Noumem. 
Enn lespri determine ek enn leker ki rezet depresion kapav fer sa louvraz la. Kan enn dimoun renons tou 
dezir ki limazinasion kapav kree; kan li kapav kontrol so bann sans pwen par pwen ar lafors lespri; dousma -
dousma, ar led larezon arme ar kouraz, li pou k onn lape; so lespri fixe lor so Prop Limem, pa derape, al may 
dan gonaz. Kan lespri volaz ek enstab rod fer vakabon, dimoun ki saz li tini renn e remet lespri lor rel.  
Vre rekonpans enn saz se Beatitid Siprem. Li konn Lape; so bann pasion vinn deplizanpli feb; so pese 
disparet e li rant dan Rwayom Absoli. Libere, san pese, sitwayen permanan dan Rwayom Eternel, enn sen 
zwir san zefor Boner Profon ki pran nesans dan Entwision Enfini.  
Seki finn dekouver lin ite lavi trouv so Prop Limem dan tou lezot kreatir e t ou lezot kreatir dan so Prop 
Limem e li get tou zafer ar enn mem lizie, san preferans; seki trouv Mwa dan tou ki xoz e tou ki xoz dan Mwa, 
zame Mo pou abandonn li e zame li pou perdi Mwa.  
Sa dimoun saz ki  finn dekouver linite lavi e ki vener Mwa dan tou ki xoz, li viv dan Mwa san okenn 
diskriminasion. O Arjuna, li enn sen, sa dimoun ki finn aprann laverite dan so Prop Limem e ki trouv sa 
Limem la partou, malgre ki kapav ena plezir ou douler.  
ARJUNA  
Mo pa ko ne kouma mo pou ariv sa nivo Beatitid ki to finn montr e mwa parski mo lespri dan tourman. 
Senier, mo kwar ki lespri li enstab, dezorder, teti ek vantar; pli difisil pou kontrole ki rafal dan siklonn.  
KRISHNA  
Mo dakor ar twa. Lespri parfwa li kouma enn seval fou, me twa, Garson Kunti, to kapav kontrol li si to  pratik 
red e ki to renons seki bizen renonse. Enposib pou to konn to Prop Twamem si to pa kapav kontrol to 
twamem me si to servi bon metod pou aprann kontrole , to pou reysi.  
10 
 ARJUNA  
Ki arive Senier si kikenn pa reysi kontrol limem; si so konsantrasion dera ye; si li fel dan so resers perfe xion 
malgre ki so lafwa ferm? Eski so esek pa vedir ki li kouma enn servolan ki finn kas lalign?... Senier, to tousel 
kapav donn enn bon repons. Apart Twa peyna pers onn.  
KRISHNA  
Mo bon Arjuna, peyna lafen pou li, ni isi, ni  laba. Peyna maler pou seki finn swazir Sime Lalimier. Kan enn 
saz finn rant dan lemonn dimoun drwat e li finn res laba enn bout letan e apre li finn saye, tonbe, li pou re -
ne dan enn fami prop, bon  manier e ki pa anmank. Li mem kapav re -ne dan enn fami sa z me sa li pli difisil. 
Lerla seki li ti aprann dan so lot lavi pou refer sirfas e sa pou ed li fer plis zefor pou rant dan domenn 
perfe xion. Enkonsiaman li pou koumans refer seki li ti abitie fer d an so lot lavi. Savedir kan enn dimoun fer 
zefor pou gagn elevasion spiritiel, li ena enn lavantaz lor dimoun ki zis koze san fer zefor. Apre plizier lavi, 
etidian spiritialite ki fer zefor onet e ki gagn absolision pou so bann pese, li rant dan domenn per fexion e li 
ariv dan Rwayom Siprem.  
Enn dimoun saz, Arjuna , li pli gran ki enn sadou, ki enn entelektiel ek ki enn dimoun a xion; Arjuna, to mision 
se vinn enn saz. Pou Mwa pli gran Lespri Spiritiel se dimoun ki ena gran lafwa, ki priye Mwa, ki kwar dan 
Mwa  e ki viv pou Mwa.  
 
SAPIT 7: KONESANS EK EXPERYANS  
KRISHNA  
Ekout Mwa bien, Arjuna! Aster Mo pou dir twa kimanier to pou konn Mwa dan expresion Mo Perfe xion 
Konple ler to pratik meditasion ar enn lespri ki devoue antierman ar Mwa e ki pran Mwa pou to refiz ... Mo 
pou revel sa konesans la ar twa e dir twa kouma pou reysi. Enn fwa ki to finn reysi sa, to pou dekouver ki 
apart sa nanye pa enportan. Enn dimoun lor enn milion fer zefor pou ariv dan domenn perfe xion e parmi 
bann ki koumans devlop pouvwar sekre kik fwa ena zis enn ki kone ki Mo ete vremem.  
Later, dilo, dife , ler, leter, servo, lespri, personalite, tousa zot wit eleman ki fer Mwa ki Mo ete. Sa se Mo 
Natir Enferyer e so kontrer, Mo Natir Siperyer, li Lenerzi Esansiel ki nouri liniver. Limem matris tou kreasion. 
Se par Mwa ki tou koumanse e tou fini.  
Arjuna, pe yna nanye pli gran ki Mwa e tou ki xoz anpandan lor Mwa kouma kolie perl. Momem likidite dan 
dilo, lalimier dan soley ek lalinn. Momem silab mistik dan OM, son dan leter e reprodi xion dan kreasion. 
Momem ki parfen later, lalimier dife. Momem lavi dinamik da n tou kreasion; mo osi anmemtan osterite ki 
fer enn sadou seki li ete.  
Arjuna, aprann ki se Mo Semans Eternel ki donn lavi; Momem Lentelizans bann entelizan, Bote bann 
splandid. Momem Lafors bann f or ki finn fini libere (ki nepli atase ar nanye) e Momem De zir ki bann dimoun 
drwat rode. Nenport kimanier zot swazir pou viv, sipa lavi pir, pasione ousa ignoran, zot orizinn se Mwa. Zot 
dan Mwa me Mo pa dan zot.  
Dimoun dan lemonn zot dan konfizion akoz b ann karakteristik ki bann Kalite finn prozekte. Sa fer nou 
konpran kifer zot pa kone ki Mo pli gran ki tou e ki zame Mo pa sanze. Nou bizen konpran ki bann ilizion ki 
swadizan -realite prodwir atraver Kalite, zot difisil pou sirmonte. Zis bann ki san pour s an devoue ar Mwa e 
ar Mwa tousel pou reysi sirmont ilizion ki nou apel Maya.  
Bann ki fer pese, bann ignoran, bann ki degoutan, ki finn fini may dan lak Maya, bann ki dir mo pa ekziste, 
zame zot pou kapav rant dan Rwayom Beatitid Eternel. Arjuna, ekout sa b ien! Bann ki lor bon sime e ki 
priye Mwa, zot pas par kat f az. Premierman bann ki soufer, deziemman bann ki rod konesans, 
trwaziemman bann ki swaf laverite e anfen bann ki rant dan domenn sazes. Parmi tou sa bann la, sa 
dimoun ki finn gagn sazes, ki medit lor Mwa kontinielman, ki devoue ar Mwa e Mwa tousel, limem meyer. 
Bann saz extra kontan Mwa e Mwa Mo extra kontan zot. Zot tou ena lespri nob me mo konsider enn 
dimoun saz kouma enn parti Momem parski li viv dan lape e pou li Momem obzektif final. Apre pli zier 
nesans, enn dimoun saz li dekouver Mwa kouma Mo vremem  ete. Enn dimoun ki telman beni ki li trouv 
Bondie partou, li enn zafer bien rar.  
Kan sazes pali parski dezir pe zet so lonbraz partou, ena dimoun ki priye bann pouvwar segonder. Zot pas 
zot letan dan bann ritiel ki depann lor zot tanperaman. Me nenport ki  form lapriyer pe pran, si pratikan la 
ena lafwa lerla Mo met Mo stanp lor so pratik relizie. Si ar lafwa li priye zis enn form, li pou gagn satisfa xion 
atraver zis sa form la. Sa Mo finn dek rete.  
11 
 Kan enn dimoun so vizion limite, fri ki li rekolte 'si pou limite. Fri limite li pou seki priye bann pouvwar 
enferyer me seki priye Mwa li tousel pou rant dan Mo Rwayom. Bann ignoran panse ki Mwa Mo zis enn 
form imen, pa enn Lespri San Form. Zot pa k one ki Mo Natir Siperyer li Permanan e Toupwisan. Mo pa vizib 
pou lizie setaki. Mo finn les Maya anvlop Mwa. Lemonn, ki depann lor bann sans pou aprann, pa realize ki 
Mo San Koumansman ek San Lafen.  
Arjuna, Mwa Mo konn tou kreasion lepase, leprezan ek lefi tir me zot zot pa konn Mwa. Brav Arjuna, 
dimoun viv dan lemonn Ma ya, balote ant sansasion kontrer dan piez dezir ek degou. Me bann ki lor bon 
sime, ki finn detrir zot pese, ki finn kas lasenn sedi xion ki kre emosion konfliktiel, zot priye mwa ar fermte 
ek determinasion. Bann ki rant dan Mo Rwayom, ki lite kont destri xion ek lamor, finalman zot tous Lespri 
Siprem ki anverite zot prop Zotmem e lerla tou a xion vinn lasann.  
Bann ki kone ki Mwa ki Lavi dan lemonn, Mwa ki Sakrifis Iniversel, Mwa ki Divinite Parfe , bann ki ena enn 
lespri stab, zot res vivan dan Mwa mem kan zot pe mor.  
 
SAPIT 8: LAVI ETERNEL  
 
ARJUNA  
Pli Senier ki Senier, ki vedir Lespri Siprem, ki ete Natir Spiritiel enn dimoun, ki Lalwa ete, ki ete Matier, ki ete 
Divinite? Kisannla ki kontrol sak rifis lespri dan nou; kan lamor pe vini ki bizen fer kan enn dimoun , ki finn 
aprann oto -kontrol , ole konn Twa?  
KRISHNA  
Lespri Siprem se Enn Limem Eternel ek Imortel ki pli gran ek ot ki tou e so prensipal karakteristik se 
Konsians Spiritiel. Kreasion li zanfan Lespri e prosesis ki fer sa vinn realite li apel Lalwa. Matier  se bann form 
ki zordi zot la, dime zot disparet; Divinite se sa Limem ki Siprem; lafors ki enzekte lespri sakrifis dan dimoun 
se Mwa, ki finn pran form imen pou koz ar twa. E nn dimoun ki, ler lamor arive, konsantre zis lor Mwa, so 
lespri ki kit so lekor p ou, san okenn dout, konn Mwa.  
Ler lamor pe vini, lespri pou al dan domenn lor lekel li ti pe fokalize. Alor, rapel pou fixe to lespri lor Mwa ler 
to pe lager; sa pou garanti k i to pou vinn ver Mwa. Kan enn lespri pa fer vakabon me pe medite dan fason 
perma nan, benker sek li pou rant dan Rwayom Siprem. Seki medite lor Konesans Iniversel, lor seki Toultan 
La, lor Pli Piti e Pli Gran, Pli Briyan ki soley, Pli Profon ki Trou Nwar; seki kapav kit lekor san traka, ar 
devosion san limit, ki kapav par so pouvwar me ditasion konsantre tou so lenerzi vital ant so de soursi, pou 
sertennman rant dan Rwayom Siprem. Aster ekout detrwa parol lor obzektif eternel, ki bann vre mistik ki 
kontrol p asion e ki konn esansiel dan tex sakre finn dekouver. Pou sa konesans la zot pa t ike fer serman 
abstinans total. Zot ferm laport, lafnet zot lekor, zot kanaliz lafors lespri dan leker e ar lafors meditasion zot 
konsantre zot lenerzi vital dan servo; zot re pet OM, Senbol Leternite; Mwa Mo res anpermanans dan 
memwar. Seki reysi tousa anm emtan, zot rant dan Rwayom Siprem ler zot kit zot lekor. Pou kikenn ki pans 
Mwa toultan, Mwa e nanye lezot, pou enn disip senser ek devoue koumsa, Arjuna, laport mo Rwayom 
ouver anpermanans.  
Kan zot vinn ver Mwa koumsa, sa bann gran nam la, bann Mahatma, p a konn soufrans ek lamor ki 
ordinerman desten bann ordiner parski zot finn fini rant dan perfe xion. Lemonn materyel, tou seki finn 
kree, zot vini, zot ale; me, Arjuna, bann ki  swazir Mwa, pou zot napeyna nouvo nesans. Bann ki kone ki ete 
enn zour ek enn nw it kosmik, zot konsian ki enn zour kouma enn nwit li kontenir mil youg, mil sikl. Kan sa 
zour la arive tou obze ki ekziste zot koule depi Lasours Envizib e kan aswar vini, zot  retourn dan Lasours kot 
zot ti sorti. Mem lamas kreatir ki vini, ale, vini, zot pou revini kan nouvo gramaten vini. Sa se enn dekre sa.  
Lasours Envizib li imortel ek eternel, san koumansman, san lafen e Li pli Gran ki Lespri Kreasion. Lasours 
Envizib same m Mo lakaz.  
 
SAPIT 9: PLI SIYANS KI SIYANS, PLI MISTER KI MISTER  
 
KRISHNA  
Parski tou dout finn disipe, aster mo pou demontre sa mistisism profon, ki, si li akonpagne par experyans, li 
pou efas tou pese e to pou libere. Samem Premie Siyans, Sekre Souvren, P li Prop ki tou, Pli Bon ki tou; 
entwitif ek drwat; seki konn pratik li konn so gr an valer eternel. Seki peyna lafwa dan sa lansegnman la 
zame pou kapav vinn pre ar Mwa; li pou zwenn tase dan labirent lemonn materyel.  
12 
 Mo Prezans li partou dan lemonn me Mo F orm li pa vizib. Tou form lavi pran nesans dan Matris Mo Lespri 
Siprem. Mo tousa me Mo pa zis sa. Mo plis ki sa. Pa kwar zot amare ar Mwa. Mo finn kre zot lib. Parey 
kouma labriz ki soufle partou me pa kapav al andeor latmosfer, tou kreatir zot finalman en a enn sel lakaz: 
MWA. Konpran Arjuna? Kan enn youg pe al bwar dilo, tou kreasion retourn dan Rwayom Lanatir, ki form 
parti MO TOU. Kan nouvo youg koumanse Mo relarg zot. To Konpran? Kreasion ek liberte zot inifie dan Mo 
Lespri. Zot lib me anmemtan zot gouv erne par Mo Volonte. Me Mo a xion pa amar Mwa. Mo res andeor Mo 
Prop Kreasion.  
Mo gid Lanatir pou prodir tou ki xoz, anime ek inanime. Mo kontrol roulman liniver. Bann enbesil ki get zis 
Mo Form Imen pa realize ki se Mwa Gran Senier Rwayom Siprem. Bann pov j ab la! Zot lespwar dan vid; zot 
axion bat lamok; zot konesans enn touk perse. Zot  peyna reper; zot mardaye, fer krim e anverite zot peyna 
lafwa dan Mwa. Me bann Mahatma, Arjuna, zot naz dan Mo Lespri Divinn, zot priye Mwa, zot lespri fixe lor 
Mwa e zis lor  Mwa. Zot kone Momem Koumansman Tou e Mo pa ena Lafen. Zot toultan selebre Mo 
Grander, zot pa febli dan zot parol, ni renie; zot prosterne divan Mwa dan imilite, zot pa aret priye Mwa ar 
devosion konsantre. Ena ki priye Mwa entansionelman kouma SA ENN LA, Toupwisan, Omniprezan, 
Iniversel. Momem Ofrann, Sakrifis ek Lapriyer; Momem Samag ri, Momem Kantik, Momem Manteg ki vers 
dan dife, Momem dife, Momem Servis ek Sistem. Momem Mama -Papa liniver; Mwa ki nouri tou; Momem 
seki kapav kone; Momem Pirte Parfe; Momem  OM; Momem Tex Sakre. Momem Target, Nouritir, Senier, 
Temwen, Lakaz, Refiz, Bienn eme ek Orizinn; Momem Lavi ek Lamor; Momem Lasours ek Semans Eternel. 
Momem Saler Soley; Mwa ki ouver ek ferm Robine Lapli; Mwa Mo Lamor e Aret Mor anmemtan; Mo 
ekzistans ek N on-Ekzistans anmemtan.  
Bann ki apresie tex sakre, ki bwar zi -mistik Soma e nepli ena pese, ki dimann Mwa gid zot ler zot priye Mwa 
ar sakrifis, sa bann dimoun la pou reysi rant dan Domenn Sakre ki sou kontrol Kontroler Pouvwar Lanatir. 
Laba zot pou asiz da n banke Paradi. Malgre zot finn gout zwisans Paradi, ler zot finn konsom zot bene fis, zot 
pou konn renesans dan lemonn materyel. Malgre ki zot finn bien swiv doktrinn zot pa pou konn veritab 
liberasion parski zot touzour motive par satisfa xion zot prop dez ir. Me si enn dimoun li medit lor Mwa e 
selman lor Mwa, e li priye Mwa toultan ek  partou, Mo pran lor Mwa pou garanti satisfa xion so aspirasion e 
Mo pou prezerv so si xe, merit ek benefis. Mem bann ki priye bann Pouvwar Enferyer, kapav dir ki zot priye 
Mwa dan enn move fason si zot fer seki zot fer ar lafwa senser.  
Zame Mo rezet sakrifi s parski se Mwa ki Senier Tou Sakrifis. Bann ki pa konn sa, bann devo Pouvwar 
Enferyer, bann ki priye Pouvwar Fernwar zot al laba dan fernwar. Bann ki priye Mwa, normal zot vi nn ver 
Mwa. Nenport ki enn dimoun ofer Mwa, kapavet enn fey, enn petal, enn fri, enpe dilo, Mo axepte parski li 
enn a xion prop ek senser. Nenport ki to fer, nenport ki to manze, nenport ki sakrifis to ofer, nenport ki 
osterite to pratike, fer tousa kouma e nn ofrann ki to pe ofer Mwa. Dan sa fason la, to a xion li pa pou motive 
par rezil ta ki kapav gagne, bon kouma move, e to pou azir atraver lespri renonsiasion ki pou amenn twa dan 
Mo Rwayom Lespri Lib.  
Mo get tou parey. Mo peyna preferans; Mo pa konn laenn. Me bann ki priye Mwa ar devosion senser, zot 
viv dan Mwa kouma Mo viv dan zot. M em seki finn fer gran pese, si li priye Mwa ar leker pir ek senser, Mo 
pou konsider li kouma enn dimoun ki finn pran bon sime. Aterm, li pou tous spiritialite e pli diva n li kapav 
konn Lape Eternel. To trouve Arjuna, Mo disip zame perdi.  
Zanfan dimoun dan pese, bann swadizan sex -feb, marsan, labourer kapav mont dan oter spiritiel si zot fer 
Mwa vinn zot refiz. Kifer koz Minis Bondie, devo, ek dirizan beni? Dan sa lemonn m izerab ki pe devir 
anbalao, Arjuna, fer to devwar anver Mwa e benker sek, to pou form p arti Mo Rwayom Siprem.  
 
SAPIT 10: MANIFESTASION DIVINN  
 
KRISHNA  
Mo bon Prens, ekout Mwa! Ekout konsey Mo donn twa pou to prop dibien. Twa Mo bienneme! Ni bann 
profeser t eolozi, ni bann gran sadou pa konn Mo Orizinn parski se Mwa ki Lasours zot lavi. Seki k onn Mwa 
kouma seki zame finn ne, kouma seki san koumansman, Senier liniver, sa dimoun la, parski so lespri kler, li 
nepli ena pese. Lentelizans, sazes, absans ilizion, p ardon, laverite, oto -kontrol, kalm, plezir, douler, nesans, 
lamor, lafreyer ek kouraz; absans danze, lespri bien balanse, satisfa xion, osterite, bonte, repitasion ek esek, 
tousa bann kalite ki ekziste dan lavi toulezour, zot sorti dan matris Mo Mwamem. Set  Gran Profet, Anset 
13 
 limanite, Kat Gran Ansien Dimoun, ek bann Konsepter Lalwa zot finn ne parski se Mo Volonte. Lerla, apre 
sa, ras imen finn gagn nesans.  
Sa dimoun ki konpran klerman Mo laglwar dan tou so form e Mo Pouvwar Kreater, pou rant dan lape parfe  
san okenn dout. Tou koumans par Mwa; tou sorti dan Mwa. Akoz sa seki saz li priye Mwa ar devosion ki res 
for toultan. Kan zot lespri konsantre lor Mwa, kan zot lavi finn vinn enn ar pou Mwa, kan zot lalimier ekler 
lezot lerla zot satisfe, kontan, biennere . Bann devo ki devoue, ki priye Mwa ar lamour, Mo donn zot 
pouvwar disteng ant lebien e  lemal e sa gid zot pou vinn ver Mwa. Atraver Mo lagras, Mo viv dan zot leker e 
mo fer fernwar fane ar lalimier sazes.  
ARJUNA  
Tomem Lespri Siprem, Lakaz Eternel, Pli Sak re Ki Sakre, Limem Eternel Divinn, Bondie Tou ki peyna 
Koumansman e ki Omniprezan. Bann  profet ek saz divinn Narada ti dir nou; Asita, Devala ek Vyasa osi ti dir 
nou; aster To'si To pe dir nou. Senier, mo kwar dan tou seki To finn dir mwa. Ni sen, ni demon  kapav 
konpran foul -foul seki To ete vremem. Zis Twa ki konn Tomem par pouvwar To Prop Tomem; Twa ki Lespri 
Siprem, Lasours ek Komandan Lavi, Pli Senier Ki Senier, Souvren Siprem Liniver. Rakont mwa aster tou bann 
form ki to laglwar finn pran dan lemonn. O  Mahagourou, kouma mo pou kapav konn To Tou pou mo kapav 
pran konsians To Miltip Form? Rakont mwa Tou To Pouvwar e Tou To Laglwar. Zame mo plen anvi ekout To 
parol imortel.  
KRISHNA  
Bon, mo gran matlo! Mo kapav zis dir twa detrwa aspe prensipal Mo Lafors. M o pa kapav dir twa Tou parski 
Mo Tou li enfini. Arjuna, Mwa Mo sa Limem ki dan profon l eker tou kreatir ek kreasion; Momem 
koumansman tou; Momem Lavi tou; Momem lafen tou. Momem Kreater tou Pouvwar kreater; Momem 
Soley tou lalimier, Rafal Tourbiyone tou di van, Lalinn tou bann planet. Momem Kantik dan Veda, Lafors 
Elektrik dan Pouvwar Lanatir ; Momem Lespri tou bann sans, Lentelizans dan tou bann form lavi. Momem 
Lavi ki donn Vitalite; Mwa Mo osi Mamonn ki kontrol lavi bann ki rezet Mwa, Souvren Siprem; Momem  
Lenerzi dan dife, later, divan, lesiel, lespas, soley, lalinn, planet; parmi montagn M omem Montagn Meru.  
Parmi pret Mwa Mo Apot Brihaspati; parmi zeneral Mwa Mo Skanda, Komandan -an-Sef; parmi dilo 
Momem Losean. Parmi profet Mwa Mo Bhrigu; Momem OM silab p li sakre ki sakre; parmi ofrand Mwa Mo 
Lapriyer Silansie; parmi ki xoz ki pa kapav bouze , Mwa Mo Imalaya. Parmi pie Momem Pie Fig Sakre; parmi 
bann profet divinn Momem Narada; Momem Chitraratha, sef koral lesiel; parmi bann saz Momem Kapila.  
Parmi seval Mwa  Mo Pegaz ki galoup zis dan lesiel; Momem Lelefan Blan ki gouvern tou bann sef lelefan;  
Momem Lerwa limanite. Parmi zarm Mwa mo Atomik; parmi vas Mwa Mo Labondans; Momem Pasion ki 
amenn nouvo lavi; parmi serpan Mwa Mo Kobra.  
Mwa Mo Prezan Permanan, Lion da n lafore, leg dan lesiel; Momem Rama, Momem Ganga. Momem A, 
Momem Z; Momem lien ant siz e ek obze; Momem kreater, prezevater ek destrikter.  
Momem Tou ek Nanyeditou anmemtan. ... Pa perdi letan ar detay. Enn fragman miniskil Mo Momem plis ki 
ase pou nouri liniver pou toultan.  
 
SAPIT 11: VIZION KOSMIK  
 
ARJUNA  
Senier, seki to finn dir mwa lor Se kre Siprem To Tomem finn fer mo bann dout fonn. Me aster mo anvi trouv 
to Form Divinn. Si to kwar ki mo merit trouv to Tomem Eternel, montre mwa O Pli Senier Ki Senier.  
KRISHNA  
Konsantre e to pou trouv Mo Miltip Form dan miltip kalite ek kouler. Aster get bann Pouvwar Lanatir; get 
bann mervey ki zis to lizie privilizie pe trouve. Get liniver total dan Mwa. Me kouma lizie mortel pa kapav 
trouv Mwa, les Mo donn twa Vizion Divinn. Aster kontanple Mo Laglwar ek Mo Pwisans.  
(Lerla Senier Krishna montre Arjuna Fo rm Siprem Bondie Toupwisan. Abriti par form, kouler, mouvman, 
reflexion dan reflexion, mister dan mister, mirak dan mirak, mervey dan mervey, silans sonor e brit az 
silansie; so seve drese, li bes latet, so de lame fer namaste.)  
ARJUNA  
Senier, mo finn trouv  mirak, mister, grander, pouvwar, laglwar. Me mo finn osi trouv enn gran larivier larz 
ek profon plen ar gran ero par milion ki pe rant dan milion lagel anflam e. Kifer otan destri xion?  
 
14 
 KRISHNA  
To finn get Mwa kouma Destrikter. Tousa bann solda ennmi ki fi nn rasanble isi zot pou zwenn tase. Mo'nn 
fini dekrete. Prepar twa pou vinn enstriman Mo Volonte. Pa per Arjuna, pa per!  
(Prens Arjuna prosterne divan so Bondie . So leker bat fol, so lavwa gagn difikilte pou sorti.)  
ARJUNA  
Senier, aster mo finn konpran OU Grander. Oumem Enn, Oumem Tou. Pardonn mwa si par ignorans ek 
betiz, mo finn dir seki pa bizen dir. Ou finn fer mwa trouve seki okenn lizie imen pa finn trouve. Ou ki mo 
mama, mo papa, mo kamwad, mo bienneme, mo sipliy OU repran form avan, revinn Krishna k i gid mo saryo 
dan batay.  
 
SAPIT 12: YOGA -BAKTI, SIME LAMOUR  
ARJUNA  
Senier, lekel meyer adorater: seki vener twa kouma so Bondie Personel ousa seki reko net twa kouma 
Bondie Enpersonel ek Eternel?  
KRISHNA  
Seki fixe so lespri lor Mwa, ki priye Mwa ar konvi xion ek lafwa san fay, zot meyer; seki vener Mwa kouma 
Bondie Eternel, Toupwisan, Prezan Toultan, Konntou; seki kontrol zot sans, kontanple tou bann kondi sion 
lavi ar mem lizie, ki travay pou tou kreatir, zot vinn pre ar Mwa. Me bann seki fixe zot lespri lor  Absoli ek 
Enpersonel zot malere parski li difisil pou enn dimoun ki ena enn lekor imen imazinn enn Lespri San Lekor.  
Bann ki ofer Mwa zot a xion, ki med ite lor Mwa, ki vener ek priye Mwa, ki toultan pans Mwa, Mo protez ek 
sov zot dan tourman lavi parski zo t lespri fixe lor mwa. Arjuna, fer ki to lespri may ar Mwa toultan, fer ki to 
lentelizans zame kit Mwa. Lerla, garanti to pou viv pou Mwa e dan Mwa pou toultan. Me si to pa pe kapav 
fixe to lespri net lor Mwa, lerla to bizen, O kamwad adore, pratike san ar ete ziska to reysi. Si to pe gagn 
difikilte pou konsantre lor seki bizen fer, O bienneme, ala ki to fer: vinn Mo serviter, ofer Mwa tou to bann 
axion. S a pou amenn twa ver Mwa.  
Me si mem sa vinn difisil, sey rant ankominion ar Mwa e ar otokontrol renons fr i to bann a xion. Konesans li 
pli bon ki a xion aveg, meditasion li pli meyer ki konesans, renonsiasion li pli bon ki meditasion; kan to 
renons fri to a xion to pou konn lape.  
Seki peyna laenn dan so leker, seki exprim bonte ek konpasion, ki pa egois ousa van tar, ki res kalm ek seren 
dan bontan ek movetan, ki exprim lamour ek pardon, ki zame plengne, ki ena kontrol lor limem, ki 
determine, ki depoz so lespri  ek so rezonnman kot Mo lipie, sa vre devo la li Mo Bienneme.  
Seki pa fer ditor lemonn, seki pa soufer d itor dan lemonn, seki pa les explozion lazwa, lakoler ousa lafreyer 
sarye li, li Mo Bienneme. Seki pa pe rod nanye, seki prop, seki pa les adversite sifonn li, seki pa atase ar 
nanye, li li Mo Bienneme. Seki finn transand lazwa ek laenn, seki pa plengne, s eki pa ena okenn dezir, seki 
met lasans ek malsans lor mem nivo, li li Mo Bienneme. Seki get kamwad ek ennmi ar mem lizie, loner ek 
dezoner  ar mem lespri, saler ek freser, douler ek plezir ar mem leker, seki pa atase ar nanye, seki met 
konpliman ek kritik dan mem kazie, seki kontan silans, seki a xepte seki ariv li, seki peyna domisil fix, seki pa 
les so lespri savire, seki toultan pe priye Mw a, limem Mo Bieneme.  
O Arjuna, seki kontan sazes spiritiel kouma mo finn ansegn li, seki ena lafwa solid e seki konsa ntre zot 
ekzistans total lor Mwa, zotmem Mo Bienneme Prefere.  
 
SAPIT 13: LESPRI EK MATIER  
ARJUNA  
Senier, ki ete Bondie? Kisannla sa? Ki et e Lanatir? Ki ete Matier? Ki ete mo Nam, mo Mwamem, mo Lespri? 
Ki vedir Sazes? Ki zafer enportan ki bizen kone? Ekler mo lespri Senier!  
KRISHNA  
Arjuna, lekor enn dimoun se teren kot Lespri evolie; bann saz apel Nam ousa Lespri sa lenerzi dan nou ki 
anrezis tre bann aktivite Matier. Momem Lespri Konntou ki evolie lor teren Matier; konesans lor ki'ete 
Matier e ki'ete Lespri Konntou samem ki nou apel Sazes. Les mo dekrir pou twa ki'ete Matier, ar ki fer li, kot 
li sorti, kifer li sanze, ki'ete Lespri, ki so laf ors. 
Bann saz, bann yogi finn fer so louanz dan diferan fason, dan diferan kantik, dan diferan sante sakre dan 
Veda. B ann sante la zot profon ek solid. Ena senk eleman fondamantal (later, dife, ler, dilo, leter), ena osi 
personalite, entelek, lafors vital lekzistans; azout lor la dis organn persepsion ek a xion, lespri, senk domenn 
15 
 sansoryel; ena pou azout dezir, laenn, pl ezir, douler, senpati, vitalite, sanzman kontiniel dan lavi. Tousa met 
ansam zot amenn sanzman dan Matier.  
Aster nou gete ki'ete Sazes. Sa zes konpoze ar imilite, senserite, bonte, pardon, drwatir, devwar, pirte, 
fermte, otokontrol; renons plezir sansoriel,  abandonn vantardiz, konpran bien difisil problem nesans, 
lamor, vieyes, maladi; pa atase ar nanye, ni sex, ni fam, ni zanfan e gard to ka lm dan prosperite kouma dan 
adversite; venerasion total pou Mwa, konsantrasion lor Mwa ek Mwa tousel, atasman pou lavi  soliter e 
renonsiasion lavi sosial; zefor san limit pou al ver konesans Lespri, Mo Mwamem; reflexion lor bann leson 
Laverite. Tousa ansam  fer Sazes. Leres se ignorans.  
Aster les mo dir twa tou lor Laverite ki tou dimoun bizen kone parski li tras sime ver boner eternel ki san 
koumansman ek san lafen. Se Lespri Eternel ki dan Mwa san form ek avek form. So lame -lipie zot partou. So 
lizie, so s ervo, so labous, so zorey, so lekor zot partou. Lespri Eternel Li prezan partou. Li transand 
persepsion sansoryel me a nmemtan Li briye dan bann sans. Li pa atase ar nanye me li nouri tou. Bann Kalite 
pa afekte li me Li zwir zot tou. Li dan tou kreatir me L i andeor tou; Li bouz fix e Li anmouvman anmemtan; Li 
tro tipti pou lizie me Li vizib; Li lwen laba me bien pre isi.  
Li antie dan tou bann kreatir me Li prezan dan lemonn divize. Li soutenir Kreasion ek Destri xion anmemtan; 
Li pli Lalimier ki lalimier e ma renwar pa kapav tous Li; Limem Sazes, sel zafer ki vo lapenn kone; sel zafer vo 
lapenn aprann; Li Prezan dan leker tou  kreatir.  
Ala dan detrwa mo seki Matier ete, seki Lespri bizen vize e seki Sazes vremem ete. Tou seki devoue pou 
Mwa konn sa e zot pou vin n enn ar Mwa. Pa bliye ki Lanatir ek Bondie pa ena koumansman e ki diferans 
dan karakter ek kalite zot sorti dan vant Lanatir. Lanatir li Lalwa ki prodwir koz ek efe; Bondie Limem lasours 
ki permet nou gagn experyans plezir ek douler. Bondie ki dan leker L anatir Li sansib ar bann Kalite ki Lanatir 
prodwir e akoz li ena afinite ar diferan Kalite , li kapav viv dan enn lekor  lebien ousa enn lekor lemal. Donk 
dan lekor nenport ki dimoun Senier Bondie Li prezan. Li Li SiperLespri. Dimoun ki finn konpran net Bond ie, 
Lanatir ek karateristik Lanatir, li pou aret re -ne. Samem apel liberasion. Sa li pa depann lor so sitiasion dan 
lemonn materyel. Ena ki zwenn Lespri -Siprem atraver meditasion, ena lezot ki zwenn Li atraver devlopman 
konesans e ankor lezot ki libere par  axion detase, ki pa rod rekonpans. Ena osi ki pa finn gagn konesans 
direk me zot vener Bondie parski zot finn tann di r ki Li ekziste. Lamour onet ek senser pou Bondie li amenn 
nou ver liberasion. Tou bann form lavi, seki bouze kouma seki fix, zot zanfan m aryaz ant Matier ek Lespri. Sa 
dimoun ki kapav trouv prezans Bondie dan tou ki xoz, ki trouv prezans Permanan dan seki tanporer, sa 
dimoun la li finn dekouver Lalimier. Ler li trouv Bondie dan tou, so lavi spiritiel vinn rafine e li rant dan 
nirrvana.  
Enn d imoun ki konpran ki se Lalwa Lanatir ki fer a xion friktifie me ki Lespri pa azir, sa dimoun la finn trouv 
Laverite. Se ki konpran ki bann diferan form lavi zot sorti dan vant Enn Siprem, sa dimoun la pou vinn enn ar 
Absoli. Nou nam peyna koumansman e mem si  li viv dan enn lekor li pa responsab a xion. Li res san tas 
parey kouma lespas. Parey kouma soley ekler nou planet, Bo ndie so lalimier ekler liniver.  
Bann ki konpran kouma pou liber nou nam depi prizon materyel zot pou vinn enn ar Lamour Siprem ek 
Eternel.  
 
SAPIT 14: TRWA KALITE  
KRISHNA  
Aster mo pou enform twa lor Sazes ki pli ot ki konesans. Kan enn saz ariv lor sa some la li tous Perfe xion. 
Kan Sazes vinn zot lakaz e ki zot finn konn Mo Divinite lerla zot sorti andeor sirkwi nesans -renesans mem 
kan enn youg termine ek ki liniver pe fonn pou rene. Kosmos eternel se mo Matris e ladan mo sem lagren ki 
donn nesans lavi. Foup amal dan ki matris lavi pran nesans , se mwa ki Mama -Papa. Pirte, Pasion ek Ignorans 
zot trwa konpozan ki Lal wa Lanatir met anmars. Zot amar Lespri ki dan nou. Ladan se Pirte - parski li for, 
eklere ek enviolab - li donn nou anvi boner ek konesans. So kote Pasion li amar nou nam dan resers plezir 
ek posesion atraver aktivite. Me gran danze se Ignorans, zanfan mar enwar, ki angourdi nou sans ar 
materyel e atas nou ar foli, pares ek letarzi. Pirte amenn boner; pasion provok tirbilans e Ignorans, pwazon 
sazes, r is nou lor sime defet.  
Pirte regne kan Pasion ek Ignorans zot sou kontrol; Pasion fer so vantar kan Pirte ek  Ignorans zot dan pens; 
Ignorans fer grannwar kan Pirte ek Pasion dan ganndol. Kan lalimier konesans pe fann klarte par tou laport 
ek lafnet nou lek or, lerla Pirte ki king. Kan pasion ki king, aktivite fouka ek resers rekonpans kontrol tou. Kan 
Ignorans lo r baz , bare lakes! Marenwar, imobilite, foli ek ilizion plen tenk.  
16 
 Kan Pirte pe kontrol baz, ler enn dimoun pe mor so nam mont ver gran konesans; ka n Pasion ki king nam al 
dan lekor bann ki kontan aktivite san dire xion; kan Ignorans pe tini gouvernay, nam rant dan vant ignoran.  
Enn bon a xion raport fri parfe; Pasion donn tourman; Ignorans amenn marenwar. Pirte raport Sazes; Pasion 
prodwir gourmandiz; Ignorans deklenk nou lespri. Kan Pirte ki for limanite evolie; kan Pasion regne limanite 
bouz fix; kan Ignor ans gouverne lanfer desann lor later. Kan nou konpran ki tou bann aktivite zot sou 
kontrol swa Pirite swa Pasion swa Ignorans e ki Mwa, Bondie Sipre m, Mo depas tousa, lerla nou vinn enn ar 
Enn, Mwa Siprem ek Eternel.  
Kan enn nam reysi transand sa trwa Kali te Materyel savedir Pirte, Pasion, Ignorans, lerla li libere e rant dan 
Rwayom Imortel ek Eternel.  
ARJUNA  
Kouma pou kone ki enn nam finn transand 3 Kalite e li finn libere?  
KRISHNA  
Enn nam libere res kalm; li pa les 3 Kalite boulvers li; li konsantre lor so prop limem san les bann 
kontradi xion destabiliz li; li tini ferm dan so lafwa; li get bann per kontrer ar mem lizie (kritik/konpliman; 
loner/dezon er; kamwad/ennmi ets.).  
Li vinn enn ar Enn Siprem, Lasours imortalite, drwatir ek boner etern el. 
 
SAPIT 15: SENIER BONDIE  
KRISHNA  
Liniver ki mo finn kree li efemer ek eternel anmemtan. So rasinn dan lesiel pli lao ki lao e so bann brans lor 
later isi. So b ann fey se bann liv sakre. Seki konpran sa so lespri eklere. So bann brans mont lao ek desan n 
anba; li pran so lenerzi dan 3 Kalite; so bann bouton zot devlop nou bann sans; so rasinn amare ar bann 
axion dan lavi materyel. Dan lemonn kot nou viv li pa posi b imazinn sa pie la so vre form. Personn pa kapav 
konn ni so koumansman, ni so finision. Si nou'le konn sa nou bizen koup li ar lars fite nou lespri detase. 
Apre bizen pran sime san -retour e dan so bit bizen depoz tou kot lipie Bondie Kreater liniver. Lime m Tou. 
Enn vre swami rant dan leternite kan li'nn rezet fierte e fos anbision, finn debaras bann atasman pou zafer 
ki giji nou bann sans, finn abandonn dezir, finn fixe so regar lor so Prop Limem e finn kapav transand bann 
per kontrer kouma plezir ek doule r. 
Dan Mo Rwayom Kosmik peyna ni soley ni lalinn. Nou rant laba pou leternite. Sa li zis enn  tibout Mo 
Mwamem Eternel ki nouri liniver ki depann lor servo ek senk sans. Kan Bondie pran form imen li servi servo 
ek sans parey kouma labriz dan fler sarye parf en bann fler. Li servi e zwir bann sans (lizie, nene, zorey ets.) 
ek servo. Enn ignoran pa k one ki Li prezan dan nesans e ki Li ale dan lamor e Li servi bann sans. Sa zis bann 
saz, swami, yogi ki kone. Bann sen parski zot finn mont dan oter spiritiel kone ki Li dan zot prop lekor; bann 
ki finn tas dan materyel zame pou konn sa.  
Pa bliye ki tou la limier, ki li lalimier soley, lalinn ousa dife, li ne apartir Mwa. Ar mo Lenerzi mo rant partou e 
mo anim lavi tou mo Kreasion. Parski Mwa Mo lesans ki fer lavi mar se, mo prezan dan tou lekor, Momem 
respirasion, Momem dizestion. Mo dan sant tou ki xoz. Mome m sazes, memwar, disernman. Momem ki tex 
sakre anonse. Mo parol sa! Samem Laverite!  
Lanatir ena de dimansion: perisab ek non -perisab. Lavi materyel li perisab; lavi  spiritiel li non -perisab. Pli lao 
ki tou to pou trouv Mwa, Senier Bondie, Eternel, Inik ki tini tou ansam. Bann ki zot sans ek zot servo pa 
bouse zot konn tou seki bizen kone e zot kontan Mwa ar leker senser.  
Mo bon Arjuna, mo finn montre twa tou seki biz en kone. Seki servi sa konesans la bien, li vinn saz e li pran 
sime Perfe xion. 
 
EPILOG  
KRIS HNA  
Kouraz, bon manier viv, sazes an permanans, zenerozite, oto -kontrol, lespri sakrifis, letid tex sakre, frigalite, 
bonte, onette, laverite, gard kalm, renonsiasio n, satisfa xion, fransiz, konpasion, imilite, fermte, pardon, 
pirte, modesti ets. tousa zot bann kalite Divinn.  
Ipokrizi, vantardiz, ensolans, kriote, ignorans se bann kalite demoniak.  
Kalite Divinn gid nou lor sime liberasion. Kalite demoniak koul nou dan lesklavaz.  
Twa Arjuna to posed bann kalite Divinn.  
Bann ki domine par enflians demoniak  zot pran sime perdision.  
17 
 To finn ekout mo lansengnman ar boukou atansion. Eski to dout finn fonn?  
ARJUNA  
Wi Senier Bondie. Aster mo pare pou azir dapre To Volonte! Mers i Senier!  
 
(Kan Sannjaya ti fini konplet so rapor lor evennman ki Senier Krishna ti pe rmet li pran konesans, Lerwa 
Dritarashtra ti trakase.)  
DRITARASHTRA  
Sannjaya, ki to panse pou arive?  
SANNJAYA  
Mazeste, kan Senier Krishna ek so Disip Arjuna lor baz, mo k war zot ennmi dan dife.  
 
RETOURN KONTENI/BACK TO CONTENTS  
LEVANZIL KRISHNA  
(enn mini -komedi mizikal)  
 
BANN PERSONAZ  
Narater -fam 
Krishna  
Radha  
Zournalis (Bek)  
Fotograf (Bouton)  
Dammarro  
Kaspalto  
 
PROLOG  
NARATER -FAM  
Kontradi xion mir lor pie kontsezon;  
bann fri gagn gou rans farata rasi.  
Li pa'le ouver, lizie kaytalon,  
telman labitid angourdi lespri.  
 
Lanez dan de pol dan lamer soule  
chom likou pwason, kabos bann kouran;  
kouma dibwa sek, koray dan brizan  
pe kas bout par bout. Tou anpwazone!  
 
Zwazo kouler pal, lezel fatige  
tom kouma diplon lo r later fele;  
nik lor pie san fey napeyna lavi,  
simitier ranpli ar tom p a fleri.  
 
Zegwi merkir fou finn vinn toke net;  
later rasazie vomi labou tret,  
fer so degoutan; dan karo, dan dok  
marmit ansomaz, barrtann bat lamok.  
 
Lespri abriti pa konpran kifer  
Mam a-Lanatir pe gagn maloker;  
Sakenn trouv erer dan desten vwazen  
me pa tro uv malang dan so prop tonken.  
 
18 
 Me enn zour kikenn - sa enn gran lasans - 
tap laport kot nou, rant dan nou desten,  
montre nou sime sorti dan petren.  
Lerla ki nou pran sime renesans!  
 
Radha ek Krishna, Shakti -Shaktimann,  
ti beni lavi; lasann sanbrani  
anflam nou leker, ekler nou lespri,  
fer nou dres latet pou konbat doushmann.  
 
Om, Shannti, Shannti, Shannti, Om!  
 
TABLO 1  
(Bazar dan enn kartie popiler dan Porlwi. Partou vid; letazer letal b at lamok. Dan bann letal peyna marsan 
me epouvantay. Koumadir zot laba pou fer kliyan per. Enn zournalis ek enn fotograf rantre. Zournalis pran 
not, lotla tir foto, enn ta foto.)  
ZOURNALIS  
Pa neseser tousa foto la. Enn sel ase.  
FOTOGRAF  
Pa dakor! Boukou fo to fer lagazet vande. Dimoun pa lir ... pa konn lir ... zot get fo to ... aster pa kone si zot 
konn get foto. Mo sipoze zot trouv seki zot anvi trouve.  
ZOURNALIS  
Bizen konn get foto? To pe vann to marsandiz!  
FOTOGRAF  
Lemonn enn bazar. ... Nou tou marsan. N ou tou konsomater.  
ZOURNALIS  
To bien filozofik zordi!  
FOTOGRAF  
Mo fer filozofi ar enn kamera. Me personn pa konpran. Pa konpran ... pa'le konpran ... pa gagn li bonn pou 
konpran ... pa gagn nisa dan konpran. Kifer konpran kan pa konpran enn nisa apar?  
ZOUR NALIS  
To'nn manz bilenbi long? Sa kalite egrer! Fer ko uma mwa, toutouk. Mo ekrir seki mo anvi. Zot lir, zot pa lir 
mo bien merd. Zot konpran, zot pa konpran mo foupamal. Tou manier piblisite ki fer lagazet marse. Lamone 
lavant? Sa li zis poketmoni pou nou patron sa.  
FOTOGRAF  
Kifer to ekrir?  
ZOURNALIS  
Bon kest ion. Ena 3 kalite repons. Repons onet, pa tro onet, pa onet ditou. Lekel to'le?  
FOTOGRAF  
Touletrwa.  
ZOURNALIS  
To sir? Nou'al rod enn plas asize dan lonbraz. Bien bizen refrwadi to radiater.  
(Zot al asiz  lor enn ban dan enn letal kot ti abitie vann dite. Dammarro ek Kaspalto rantre. Dammarro so 
lespri dan lezer. Realite pou li pa ekziste. Seki pe pase dan so latet, samem plis enportan pou li. Kaspalto 
komdabitid sou. Li pe balote.)  
KASPALTO  
To'nn tttrouv sa de bez leur minn la? Kouma zot trouv nou, z ot fo... fon ...fonndos. To trouve konbien nou 
nou for nou. Plis for ke sa ti mmmer. Bann gran peto pppete kan zot vvvwar nou.  
DAMMARRO  
To lalang lour, Kaspalto. Plis to lalang lour, plis to foli grander lour l or to latet. Eski to pe rekoumans rev 
grander,  pouvwar, fortinn?  
KASPALTO  
19 
 Aret fer bbbezer do ta. Kan to'nn trouv mwa rrrev tin ... er ... vwar ... samem seki to'nn dir? Mwa ze swi enn 
tttidumonde e ze me swi bien kkkontan.  
DAMMARRO  
Bon, ki nou fer? To al dormi pou desoule ousa nou al kot ...  
KASPALT O 
Dddesoule?... Mwa de... desouuule? To trouv mwa sou ... ssssou twa? Pankor bbb... bwar. Ki sssou? Ti 
radot! Mas finn manz .... to   latet. ...vvventwit!  
DAMMARRO  
Oke! Mo kit twa kot twa lerla mo al kot ...  
KASPALTO  
To tttrouve, to fffer bbbezer! Abandonn  lllepep ... ki ... ki nou ti pppe kkkoze?  
DAMMARRO  
Pa zis lour, to lalang finn amare. Ale may mo zepol. Les mas sarye larak.  
KASPALTO  
Kkkkotttt tto ppppe ale aprrre?  
DAMMARRO  
Kot Krishna ... kouma nou ti dir av an to bwar to lespri.  
KASPALTO  
Bwar to lespri ... kiiii bbbwaaar! Laaafiiime. Tou finn vvinn lafimeee.  
DAMMARRO  
Oke babou! Chalo!  
(Zot sorti. Zournalis ek fotograf rerantre.)  
FOTOGRAF  
Donk to ekrir pou gagn lape ar to patron?  
ZOURNALIS  
Parfwa oblize. Mo bi zen nouri mo pie douri.  
FOTOGRAF  
Kot to met prensip dan tousa. ... Twa ki kontan koz prensip ...  
ZOURNALIS  
(silans ) ... Mo ena enn blog.  
FOTOGRAF  
Blog?  
ZOURNALIS  
Wi, blog. b, l, o, g blog!  
FOTOGRAF  
E alor?  
ZOURNALIS  
Lor mo blog, mo dir seki mo panse vre... mem.  
FOTOGRAF  
Vremem?  
ZOURNALIS  
To kwar mo enn manter?  
FOTOGRAF  
Non ... me...  
ZOURNALIS  
Ki me?  
FOTOGRAF  
Ki kime?  
ZOURNALIS  
Pa kime me ki me.  
FOTOGRAF  
Aaaan! ... Pa konpran.  
ZOURNALIS  
20 
 Dan mo blog, mo dir ki nou bizen pran kont seki li pe dir nou ...  
 
FOTOGR AF 
Li? 
ZOURNALIS  
Limem do ta. Li pa pe dir nou ki nou tren finn deraye; ki tou pe degrengole; ki bizen tras nouvo larout? ...  
FOTOGRAF  
To pe dir Krishshsh...  
ZOURNALIS  
Shouhouhout! Miray ena zorey.  
FOTOGRAF  
Kot miray la? Mo koup so zorey.  
ZOURNALIS  
Aret fe r tapaz. Taler lapolis ramas nou. ... Tansion! Sa de kouyon la pe revini.  
(Dammarro rerantre; li pe sarye Kaspalto lor so zepol.)  
DAMMARRO  
Eh bourzwa, personn pa'le enn sak larak?  
ZOURNALIS  
Si li tro lour, zet li.  
DAMMARRO  
Impossible! Kan mo tris, kisannla  pou fer mwa riye? Sak gonaz bizen so deleryom. Laverite vre.  
FOTOGRAF  
Sa enn vre filozof lepep sa! To kone matlo ( li pe koz ar zournalis ) nou lagazet ti bizen nom li filozof delane. 
Sel fason pou gard kiltir popiler vivan.  
KASPALTO  
(lor zepol Dammarro)  
Aret bouzzz e, mmmatlo, ... to pe fffer ... mwa gagn ... mmmaloker. Taler ... mo vvvomi lor twa. Weeerrrk! (li 
vomi lor li).  
ZOURNALIS  
Sak gonaz bizen so degoutan. Pran ou degoutan, maron depi la. Ou pa trouve ou pe deranz nou.  
KASPALTO  
(lor zepol Dammarro)  
Nou ale dddo ta. To pa trouve bbbann salisssan ssa. Weeerrrk! (li vomi ankor)  
DAMMARRO  
Kan mas sarye larak fermante, fasil perdi sime. Dir mwa kot bizen pase pou al kot Kr ....  
ZOURNALIS  
Shouhouhout! Miray ena zorey.  
DAMMARRO  
Kot ena miray?  
ZOURNALIS  
Ayaya ! Lizie bouse. Lafime dan lizie.  
DAMMARRO  
Koze pe vinn bizar.  
KASPALTO  
Mo'nn dir twa ... weeerrk! (li vomi ankor ) Salisssan!  
FOTOGRAF  
Kifer ou'le al kot li?  
DAMMARRO  
Kot kisannla?  
ENN LAVWA  
Kot mwa!  
(Enn bel zom tipik Afriken rantre)  
DAMMARRO  
21 
 Misie Krishna.  
 
KRISHNA  
To ti pe rod mwa? ... Ki finn ariv Kaspalto? Les mo pran li. (li met Kaspalto lor so zepol koumadir enn pwa 
nanye ditou ) Swiv mwa.  
ZOURNALIS EK FOTOGRAF  
Nou'si?  
KRISHNA  
Si zot 'le!  
(Zot tou sorti)  
 
TABLO 2  
(Dan lakaz Radha ek Krishna)  
SANTE RADHA  
RADHA  
(li klerma ansent)  
Mo Shaktimann kot twa?  
Retourn dan mo lebra!  
 
Boner -boner e to pa la  
parski devwar finn apel twa.  
E mwa mo la, O gran gate,  
san to prezans, O bienneme.  
Mo Shaktimann kot twa?  
Retourn dan mo lebra!  
 
La dan mo vant, to tibaba  
pe bou z-bouze, rod so papa;  
papa Krishna souvan pa la;  
nou tibaba pa konpran sa.  
O Krishna Shaktimann,  
Retourn dan mo lebra!  
 
Baba Radha pe apel twa;  
li'si li tris kan to pa la;  
Radha, baba, ek so baba  
pe apel twa. Vini papa!  
Mo Shaktimann kot twa?  
Retourn dan m o lebra!  
 
To finn donn nou lamour beni  
ki san limit, ki enfini;  
lamour ki kas tou bann lasenn  
fer tou dimoun partou vinn enn.  
Ekout lapel Shakti  
ki san twa li nahi.  
 
(anmemtan Krishna ek lezot rantre)  
KRISHNA  
Ala mo la zoli Shakti!  
Depi bien lwen mo tann l avwa  
mo tibaba ek so mama  
pe dir mwa pa tarde vini.  
22 
 Pardonn mwa mo Shakti!  
Mwa san twa ki nahi!  
 
(Radha may Krishna. Dan presipitasion, Kaspalto sap lor zepol tonbe; Dammarro sey gob li; toulede tom 
plat.)  
RADHA  
Ki ariv zot de? Nisa pe deborde?  
KRISHNA  
Do not disturb! Monsieur Kaspalto ek Dommarro bezoin repo. ... Bon! Mo met nou de konper dan 
sanmdami. Letansa blag -blag ar sa de kamwad la. Mo revini dan enn timama. (li lev toulede, met sakenn lor 
enn zepol, sorti)  
ZOURNALIS  
Mo prezant momem. Mo apel Bek Ka bose. Mo travay zournalis pou Lagazet RagTag.  
FOTOGRAF  
Mwa mo Bouton Fotoye; fotograf RagTag.  
RADHA  
Mwa mo Radha, madam Krishna. ... Zot pou bwar ki xoz? Dilo, zi fri, rom aranze ar fri zarden?  
ZOURNALIS  
Tro boner pou rom aranze; tro tar pou dilo; zi fri ko rek. 
FOTOGRAF  
Parey! ... Dir mwa Madam, depi lontan ou konn li?  
RADHA  
Depi toultan.  
ZOURNALIS  
Toultan?  
RADHA  
Wi! 
ZOURNALIS  
Pa konpran.  
RADHA  
Peyna nanye pou konpran. Lamour li enfini ek eternel. Nou nam enfini ek eternel.  Enfini ek eternel rod so 
lot enfin i ek eternel. Shakti rod so Shaktimann e Shaktimann rod so Shakti.  
FOTOGRAF  
Li pa kouma nou. Li ... diferan, enn lot nasion?  
RADHA  
Maya.  
ZOURNALIS  
Ki maya?  
RADHA  
Maya may lespri. Seki lizie trouve pa seki vremem ete.  
FOTOGRAF  
Mo koz fran. Li nwar kouma fer m lizie, kafe nwar kouma koltar; ou, ou plito kafeole ... ou konpran?  
RADHA  
Pa enportan. Lamour enfini ek eternel pa get tousa.  
ZOURNALIS  
Personn pa kone kot li sorti; personn pa kone kan li finn vini. Dan biro leta sivi l pa ena okenn tras so nesans. 
Legal man li pa ekziste.  
RADHA  
Li ekziste depi toultan; li pou ekziste ziska toultan.  
FOTOGRAF  
Romantik! Ou lespri romantik pe fer ou koz nenport.  
ZOURNALIS  
Ou, nou konn ou. Ou papa ti enn gardien zanimo; nou ti al mem lekol. Ou rapel non?  
23 
 RADHA  
Wi. Mo rapel bie n Bek ek Bouton. Zot ti toultan kouma semiz ek kalson. Tou dimoun ti kwar zot ge.  
FOTOGRAF  
Vre?  
RADHA  
Ou paret kontan!  
FOTOGRAF  
Normal mo kontan parski depi bien lontan nou kontan.  
RADHA  
Vremem zot ge?  
ZOURNALIS  
Wi. 
RADHA  
Zot trouve? Zot lamour diferan, pa rey kouma lamour ant Krishna ek mwa. ( Krishna retourne ) Krish, to ti 
kone Bek ek Bouton ge?  
KRISHNA  
Wi. ... Diversite neseser. ... ( li sanz koze ) Mo dir sa de kloun la aret soule. Zot dir mwa ki zot pa pou arete 
tanki Bondie kontinie bwar soma. Pa fasil ar  zot! 
RADHA  
Krishna, to kwar zot ...?  
KRISHNA  
Ge? 
RADHA  
Hen!  
KRISHNA  
Sa de la? Non! Zot mempa rapel ki ete sex. ... Sakenn dan so sourr ... Kouma zot res ansam, mo pa konpran. 
Mo kwar se de nam frer ki finn zwenn. Si zot kontinie soule difisil pou dir ki z ot pou devini prosenn nesans.  
ZOURNALIS  
Krishna, depi lontan mo anvi fer swa ou portre, swa fer enn entervyou ...  
KRISHNA  
Ou sef pa pou pibliye.  
ZOURNALIS  
Kouma ou kone?  
KRISHNA  
Tro kont so lentere. Axioner pou tay so palto.  
FOTOGRAF  
Kapav seye.  
KRISHNA  
Atann so ler vini.  
ZOURNALIS  
Ou kwar dan desten?  
KRISHNA  
Desten ekziste. Tank fri la pa'nn mir net, li pa pou tonbe.  
FOTOGRAF  
Ou koz kouma Mao.  
KRISHNA  
Vishnu, Zezi, Mao, Gandhi, zot tou ena enpe rezon , sakenn so manier.  
RADHA  
E Krishna, ki li li panse?  
KRIS HNA  
Li kontan twa; li kontan tibaba dan to vant; li okip so zarden ...  
RADHA  
Samem tou?  
24 
 KRISHNA  
Kan so ler vini mo pou dir twa. Rapel! Lavi enn kontradi xion. Kouma nou ne, nou koumans mor. Fode mor 
pou re -ne; fode ferm lizie pou trouv kler; fode vinn fou p ou koumans rezone. Dimann Lerwa Lir. Li li ti 
konpran sa bien.  
ZOURNALIS  
Letansa kabri manz salad.  
KRISHNA  
Kabri manz salad?  
ZOURNALIS  
Bazar vid; lapli finn aret tonbe; tibaba pe mor toufe ... Ki ena pou konpran?  
KRISHNA  
Kifer? Kifer? Kifer?  
FOTOGRAF  
Kifer ? 
KRISHNA  
Kifer gouvernman chomtayt? Kifer redakteransef sansir lartik ki Bek per pou ekrir? Kifer Bouton efas foto ki 
li tire? Kifer a xioner fer koumadir toukorek? Kifer dimoun angourdi ka siet dan larak, dan lapoud blan? ... 
Radha, okip nou de tikomik. Mo  bizen montre Bek ek Bouton enn zafer.  
RADHA  
Yes boss!  
KRISHNA  
To enn lamour twa. ( Krishna, Bek ek Bouton sorti)  
RADHA  
Mo Shaktimann kot twa?  
Retourn dan mo lebra!  
To finn donn nou lamour b eni 
ki san limit, ki enfini;  
lamour ki kas tou bann lasenn  
fer tou dimoun partou vinn enn.  
Ekout lapel Shakti  
ki san twa li nahi.  
(Dammarro rantre)  
RADHA  
Li korek?  
DAMMARRO  
Wi, mo kwar. ... Depi enntan li nepli tini kouma avan.  
RADHA  
Lefwa pe vinn konpot!  
DAMMARRO  
Pa koz koumsa Madam Krishna.  
RADHA  
Apel mwa Radha.  
DAMMARR O 
Hen!  
RADHA  
Apel mwa Radha. Mo apel R, a, d, h, a. Radha. Mwa mo Shakti, li li Shaktimann. Li enn nanye ditou san mwa 
kouma mwa mo enn nanye ditou san li. Mo so lamwatie; li mo lam watie. Radha ek Krishna fer enn kouma 
Krishna ek Radha fer enn. Oke! To'nn bien konpran?  
DAMMARRO  
Foul konpran Madam Krishna!  
 
 
 
25 
 RADHA  
Bon! Bon! ... Mo ena enn zafer pou dimann twa ek to kamwad. Kifer zot pa al dan enn sant detox? Zot 
kapav, si zot ole, sorti  dan lalkol ek ganja. Mo kapav vinn ar zot si zot ole. Ti pou extra si nou reysi sa. ... Si 
zot sorti, zot kapav ed Krishna.  
DAMMARRO  
Nou, de deler, ed li? Ou pe badine.  
RADHA  
Non, mo serye. Krishna ena enn gran travay pou fer e li bizen koudme. Zot ki kon n li bien, zot sirman kapav 
fer so travay marse.  
DAMMARRO  
Nou? Laraker ek d roger? Aret sikann nou Madam Krishna.  
RADHA  
Radha!  
DAMMARRO  
Hen!  
RADHA  
R, a, d, h, a.  
DAMMARRO  
Oke! Les mo al gete ki pe ariv mo torsenn. (li sorti)  
 
TABLO 3  
(Dan bazar kouma dan tablo 1. Sel diferans se ki bann epouvantay finn fonn.)  
ZOURNALIS  
Mem epouvan tay finn fonn! Bazar ankriz.  
KRISHNA  
Ena kriz partou me dimoun ankor kwar ki bazar eternel.  
FOTOGRAF  
Bazar pa eternel? Dimoun bizen aste; dimoun bizen vande. Dan bazar dimoun aste -vande. Depi 
koumansman ziska leternite. Swami kot mwa dir ki dan tou liv sak re samem mesaz prensipal.  
Aste, vande do papa;  
aste, vande.  
Aste, vande do mama;  
aste, vande.  
Aste, vande mo fami;  
aste, vande.  
Lavi samem pli gran bazar;  
marsandiz ki dikte lalwa.  
Aste, vande mo fami;  
aste, vande.  
KRISHNA  
He! To konn met dan lanbians.  
ZOU RNALIS  
Dan liniversite finn dir nou ki aste, vande amenn devlopman ki amenn demokrasi ki amenn sivilizasion ki 
amenn lape ki amenn devlopman ki amenn ...  
KRISHNA  
... aste, v ande.  
ZOURNALIS  
Samem!  
FOTOGRAF  
Selman, parfwa mo trouv enn zafer bien drol. Levanz il dir partaze me monper kot mwa dir ki aste, vande 
enn pli gran laverite depi kreasion ziska revelasion. ... Selman mo bizen a xepte parski monper finn lir dan 
gran -gran liv. Minis kot mwa so sante prefere se  
Aste, vande! Aste, vande! Aste, vande!  
26 
 ZOURNALI S 
Mo patron parey. Lagazet enn marsandiz, bizen vande e fer dimoun aste; lespas piblisite enn marsandiz, 
bizen vande e fer marsan aste pou ki li kapav vann so m arsandiz.  
Lavi samem pli gran bazar;  
marsandiz ki dikte lalwa.  
Aste, vande mo fami;  
aste, vande.  
KRISHNA  
Me bazar vid. Ki pou fer?  
ZOURNALIS  
Mwa mo enn zournalis. Mo la pou dir ki pe arive.  
FOTOGRAF  
Mwa mo tir foto pou montre ki pe arive.  
KRISHNA  
Kifer sa pe arive?  
ZOURNALIS/ FOTOGRAF  
Sa pa nou travay. Se travay ...  
KRISHNA  
Politisien?  
FOTOGRAF/ ZOUR NALIS  
Samem.  
KRISHNA  
Profeser?  
ZOURNALIS/ FOTOGRAF  
Samem.  
KRISHNA  
Pret, filozof, exper?  
FOTOGRAF/ ZOURNALIS  
Samem.  
KRISHNA  
Be zot de?  
ZOURNALIS/ FOTOGRAF  
Nou pas!  
KRISHNA  
Pa kapav seye?  
FOTOGRAF/ ZOURNALIS  
Sakenn so sakenn! Pa kapav melanz kalchoul.  
KRISHN A 
Planter, bazarye, konsomater?  
ZOURNALIS  
Planter plante, vande; bazarye aste, vande; konsomater aste, manze. Koumsa lavi marse kouma regleman 
bazar. 
KRISHNA  
Be kifer bazar vid?  
FOTOGRAF  
Kikenn pa pe aste. Kikenn finn bliye vande. Kikfwa kikenn tro pares. Li finn bliye ki so devwar se prodwir 
pou ki masinn aste -vande marse.  
KRISHNA  
Si pa pe kapav prodwir?  
ZOURNALIS  
Pa kapav prodwir! Ki ou pe dir Mi sie Krishna? Ou koz kouma sa bann kominis la. Fer atansion! Miray ena 
zorey. Tansion zot ramas ou!  
KRISHNA  
27 
 Ena pe dir akoz lamer pe monte, disel pe rant partou, touy later, touy bann plant ...  
FOTOGRAF  
Zistwar sa! Pa ena enn sel foto ki montre sa! Manti. Zot pa'le plante, sa ki laverite veritabman vre.  
ZOURNALIS  
Pa ekout propagann bann kominis Misie Krishna. Zot p e rod met zot diktatir partou. Nou zournalis nou kone 
ki pe pase. Akoz samem nou ekrir ...  
FOTOGRAF  
... e tir foto pou donn prev ki seki ete vremem ete.  
KRISHNA  
Sans mo'nn zwenn zot. Sinon mo ti pou al kwar sipa ki gonaz.  
ZOURNALIS  
Aster ou konpran kifer l iberte lapres li vital pou devlopman lemonn?  
KRISHNA  
Wi, gran dimoun. Mersi.  
(Letansa Bouton pe galoup agos, adrwat pou tir mem foto: stal vi d, letazer vid, bazar vid.)  
KRISHNA  
Bann foto ki Bouton pe tire pou montre ki bazar pa pe marse; ki letazer vid; ki  lekonomi ankriz?  
ZOURNALIS  
Non, Misie Krishna. Nou sef pou ekrir enn editoryal kont dimoun pares ki pe afam lepep e met nou pei 
azenou. Li pou ferm lagel bann ki pe dir ki bizen ogmant tax pou fer bann dimoun ris peye. Fer ris peye pou 
fer pares vinn plis  pares? Lozik sa? Aster ena enn nouvo sega. Ena pe dir ki bann paradi fiskal ki pe fer bazar 
vinn vid. Zot koz nenport.  
KRISHNA  
Enn fwa mo ti vizit enn pei ... bien -bien lontan, ... laba zot ti ena enn lot manier.  
Dan senplisite, san okenn flafla  
Monol ek Radha okip zanimo,  
plant pie friyapen, donn bann ki peyna  
dipen kan gagn fen, kan gagn swaf dilo.  
 
Enn bien ti pei me enn gran la vi. 
 
Devlopman ti fer san fer letalaz  
ki li dan lakaz, ki li dan vilaz;  
pa ti met paryaz dan konkour plen pos,  
kraz kor inosan ar enn leker ros.  
 
Enn bien ti pei me enn gran lavi.  
 
Dan partaz Monol ti konstrir dime;  
Dan done, pa pran, grandi bann zanfan;  
Monol ek Radha zame rasazie  
retourn ar later seki zot finn pran.  
 
Enn bien ti pei me enn gran lavi.  
 
Monol ek Radha ek tou lezot  'si 
ansam ti konstrir enn lot lavenir.  
... Kouma Kalibann mo'anvi redormi  
pou anpes rev la fini dan mirmir.  
 
Enn bien t i pei me enn gran lavi.  
 
 
28 
 Eski enn rev sa ousa vre -vre sa?  
Eski li posib vinn disip Monol,  
vinn disip Radha; aret tralala.  
Eski li posib fouy enn lot rigol?  
Eski li posib fouy enn lot rigol?  
ZOURNALIS  
Tansion Misie Krishna! Sante kominis sa! Ena kees ladan!  
FOTOGRAF  
Ala ou sant bien la!  
ZOURNALIS  
Sant bien? To'le li al ferme?  
FOTOGRAF  
Samem mo pe dir. Zwazo sant pli bien kan ferm li dan so lakaz.  
ZOURNALIS  
Trap mwa avan mo bez sa kouyon la!  
KRISHNA  
Chombo, chombo, Bek! ... Pa bliye! Nou ti pe rod kone kifer bazar vid.  
ZOURNALIS  
Senp Misie Krishna! Akoz bann toutouk kouma sa bachara la.  
FOTOGRAF  
Ki to dir? Mo toutouk, mo bachara? Tous mwa, mo  gete si to enn vre zom. Twa ki toutouk, twa ki bachara! 
To'le mo klak twa?  
ZOURNALIS  
Seye si to enn vre zom!  
KRISHNA  
Ki pe ariv zot? Bazar kapav vid, latet bizen plen. Plen ar nouvo lide pou ranpli letazer ar manze.  
FOTOGRAF  
Weeh! Get so lagel do! So lala ng longer so kravat. Li boykot mo bann foto pou fer so patron plezir. Wi 
misie; ou ena rezon misie; ou pete sa nti bon misie ...  
ZOURNALIS  
Eta sovaz, to'le mo larg tou to pese? To'le? Pa provok mwa! Mo larg to pese.  
FOTOGRAF  
Larg mo pese? Mwa mo larg to lek ours.  
(li fons lor Bek ki al kasiet deryer Krishna)  
ZOURNALIS  
Pa bate! Pa bate!  
(ankoler, Bouton al asiz dan e nn kwen)  
KRISHNA  
To trouve Bek, nou pe zis tourn anron. E personn pa pe dir kifer bazar vid.  
ZOURNALIS  
Bazar vid? Bazar vid? ... Pa kone ki bizen panse. ... Kikfwa ... Pa kone!  
KRISHNA  
Zournalis pa kone; prezidan pa kone. Ena pe dir pese pey lor later.  
ZOU RNALIS  
Samem! Pese pey lor later.  
KRISHNA  
Kisannla finn fer pese?  
ZOURNALIS  
Dimoun. Dimoun ki al bazar pou fer zot bazar. Zot fer pese. Bondie fer m bazar pou pini zot. Wey! Wey! Ala 
kifer. Samem so yes!  
KRISHNA  
Be planter, elver, artizan?  
 
29 
 ZOURNALIS  
Zot dan pese.  
KRISHNA  
Kifer?  
ZOURNALIS  
Zot fer dominer. Nek ogmant pri. Pou enn wi, pou enn non pri monte. Bondie pa kontan. Li pini zot ... ferm 
bazar.  
KRISHNA  
Arkanter? Bankie? Kaser?  
ZOURNALIS  
Sa bann ti bweter sa. Zot lame prop. Pa bon fer bezer ar zot Misie Krishna. Zot pa bann piner; zot fer enn 
travay onet pou enn bouse manze.  
(Fotograf retourne. Li tris.)  
FOTOGRAF  
Sori Bek! Mo finn fane. Pardon. (zot maye, ambrase ) 
ZOURNALIS  
Kaspa latet koko!  
KRISHNA  
Nou problem pa'nkor regle.  
FOTOGRAF  
Ki problem ankor?  
KRISHNA  
Kifer bazar vid?  
ZOURNALIS  
Mo pa fek dir ou.  
FOTOGRAF  
Bek, nou bizen aret zwe kouk kasiet ar laverite. Ki to dir?  
ZOURNALIS  
(silans ) 
 
TABLO 4 
(Kot Radha ek Krishna. 1 an pli tar. Dammarro pe okip enn tibaba; Kaspalto pe kwi manze dan lakwizinn; 
Radha pe okip bann plant.)  
RADHA  
Bwat sa! Dilo larivier pe koul mens, vadire lasours pe sek. Bann brans ek fey lor pie pe brile ar saler. Saler 
donn ba l. Ki pe ariv douniya?  
Depi enn tan tou finn toke:  
Lete fer fre, fer so liver;  
siklo nn pe mont ver lekwater;  
pol nor, pol sid pe transpire.  
(Dammarro pe tir gaz ar tibaba)  
DAMMARRO  
Ti bien dir zot enn mofinn sa  
fer Dammmarro pran tibaba.  
(Kaspalto pe sary e enn pwalon)  
KASPALTO  
Pli grav ki sa. Zot dimann mwa  
kwi farata, kari gropwa.  
DAMMARRO EK KASPALTO  
Aster zot trouv drol  
garrbarr dan kasrol!  
RADHA  
Lor la depi lontan Krishna  
30 
 finn al okip enn gran louvraz  
e li dir mwa depi laba  
dife partou pe fer ravaz.  
KASPALTO  
Normal lesiel li ankoler!  
Zot fer mwa aret gout liker.  
DAMMARRO  
Adding insult to injury  
ala zot dir mwa triy diri.  
DAMMARRO EK KASPALTO  
Aster zot gagn sok  
toufann dan lamok.  
RADHA  
Enn sans mo'ena de konpagnon;  
Bon garson, pa kapav dir non.  
Zot ed mwa okip mo baba  
parski so papa li pa la.  
KASPALTO EK DAMMARRO  
Ki pou dir la, ki pou dir la?  
Radha enn kou kas nou konte!  
Bizen dir wi, bizen dir wi,  
Radha finn donn nouvo lavi.  
(Krishna, Zournalis ek Fotograf rantre. Radha ek lezot galope al akeyir zot. K rishna pran tibaba dan so 
lebra.)  
KRISHNA  
Tifi? Garson?  
RADHA  
Tifi. 
KRISHNA  
Enn nouvo Shakti! ... Zot konn Bek ek Bouton? Sa de la finn bien ed mwa.  
BEK 
Pa finn reysi tegn dife.  
BOUTON  
Seye me abba!  
BEK 
Li bon li'nn brile. Aster kapav ... enn lot ...  
RADH A 
Enn lot bazar?  
BOUTON  
Pa bien kone. Ki to dir Bek?  
BEK 
Devlopman ki fer san fer letalaz  
ki li dan lakaz, ki li dan vilaz;  
ki pa met paryaz dan konkour plen pos,  
kraz kor inosan ar enn leker ros.  
 
31 
 KRISHNA  
Senplisite! Senplisite!  
Dan partaze, dan korpere  
Anou tras enn nouvo sime  
senplisite, senplisite.  
(Bizen tr adir dernie parol Krishna dan tou bann lang koze ek ansegne dan Moris e sant li lor lagam sega.)  
(Fevriye 2009)   
 
RIDO  
RETOURN KONTENI/BACK TO CONTENTS  
 
OTELO , ENN AFRO DAN VENIZ  
WILLIAM SHAKESPEARE  
(TEX SOURS: CAMBRIDGE SCHOOL SHAKESPEARE , EDITE PAR JANE COLES  
CAMBRIDGE UNIVERSITY PRESS)  
LALIS PERSONAZ  
OTELO , Enn nwar ki zeneral dan larme Dik Veniz  
DESDEMONA , Fam Otelo, tifi Brabanntio  
YAGO , Port -drapo pou Otelo  
EMILIA , Fam Yago, konpagnon D esdemona  
KASIO , Lietnan Otelo  
BIANGKA , Fam ki amoure ar Kasio  
DIK VENIZ  
BRABANNTIO , Senater dan Veniz, papa Desdemona  
RODERIGO , Enn misie dan Veniz ki amoure ar Desdemona  
GRASIANO , Frer Brabanntio  
LODOVIKO , Enn ti fami ar Brabanntio  
MONNTANO , Gouverner Sip  
BANN SENATER VENIZ  
BANN MISIE DAN SIP 
KLOUNN , Serviter Otelo  
MESAZE, PORTPAROL  
MIZISIEN, SOLDA, SERVITER  
MAREN  
Zistwar la pase dan Veniz ek dan Sip  
 
AK 1 SENN 1  
DAN VENIZ; LOR SIME, ASWAR ; RODERIGO EK YAGO RANTRE  
RODERIGO  
Foutou! To gard pou twa, pa korek  sa! 
Twa Yago ki finn servi mo kofor  
Koumadir to dibien, to ti konn sa?  
YAGO  
Ayo mama! Aprann ekoute do ta!  
Si sa ti ekziste mem dan mo rev  
Modi mwa!  
RODERIGO  
32 
 To pa ti dir mwa ki to air li?  
YAGO  
Pis lor mwa si sa pa vre! Trwa diniter  
Ti al get li pou pled dan mo faver:  
Fer mwa vinn so l ietnan. Zot ti salie li;  
Pa kwar pe rod bout; mo konn mo valer.  
Me Misie vantar, Misie arogan  
Envant mil exkiz farsi ar palab lager...  
Konklizion?  
Refiz ekout pledwaye. "Mais mon cher," li dir  
"J'ai choisi mon officier."  
Kisannla?  
Bez sa! Enn exper matemat ik. 
Maykel Kasio, enn zans Florans;  
Enn vilen toutouk selibater  
Ki pa konn nanye dan lager,  
Pli kapon ki kapon, vieyfi manti;  
Zis aprann dan liv, bel -bel teori,  
Koumadir profeser liniversite.  
Zes touy konesans, samem so exper yans.  
Me li ki finn gagn promosion.  
E mwa ki finn kas pake divan li;  
Li finn bien trouve dan Rod ek dan Sip  
E dan lezot plas 'si - Kretien, Payen;  
Mwa mo bizen a xepte lapomad  
So dibiter kouma so kreansie  
Letan ki Misie -Balans -De-Kolonn  
Pe gagn promosion, p e vinn so lietnan.  
Mwa mo  res zis pion Mazeste Afro!  
RODERIGO  
Salte la! Si mo gagn li mo pandi li!  
YAGO  
Pez nene, bwar dilwil! Aster promosion  
Kourtiz sertifika, paser bagou.  
Fini tradision kot nimero de  
Pran plas siperyer. Dir mwa asterla  
Si li ti normal  ki dan mo leker  
Ena plas  pou Afro?  
RODERIGO  
                             Be demisione!  
YAGO  
Atann pecho, atann!  
Mo bouz fix pou mo dres mo prop papie.  
Pa nou tou ki bos; pa tou bos merit  
Lwayote, obeisans. Get partou!  
To pou trouv souser fer so bon vale,  
Zenou kabose, ledo kourbe net,  
"Ou pete santi bon mo gran bourzwa."  
Pou enn bouse manze, kouma bourik,  
Li fouy so prop tom, anter so kadav.  
Fwet li, bezsominn la! Ena lezot  
Ki konn zwe zot fim; bataz exelan  
Me ki konn tir plan zot prop lentere;  
33 
 Ler pos bie n garni, zot dir mw a ki mwa.  
Sapo! Sa zom! Roderigo, sa zom.  
Sa mwa sa. Pa lot! Ekout mwa matlo.  
Si mo ti Afro, pa ti pou Yago.  
Ler mo mars ar li mo mars ar momem.  
Bondie bien kone ki se pa devwar  
Ousa lwayote ki fer mwa roule.  
Moter mo desten se mo prop d ibien;  
Kan mo fer sanblan, mo plen mo ferblan  
Me tanki li posib, dimiel dan sourir  
Pou may bann toutouk. Bondie beni mwa!  
Mo pa ete seki paret mo ete.  
RODERIGO  
Ki sa nene plat la ena koumsa  
Pou reysi so senn?  
 
YAGO  
                      Kriye so papa;  
Lev li; may li; an pwazonn so lespri;  
Fann palab lor li; fer tifi onte;  
Mem si li pe viv dan salon biennet  
Fer bebet malang detrir so lape.  
Mem si li pe naz dan dilo lazwa  
Vers dout dan so ben, fer so dilo kler  
Vinn enpe opak.  
RODERIGO  
Ala lakaz so papa! Mo kr iye? 
YAGO  
Kriye, sem laterer; fer lasasen!  
Koumadir dife finn pran dan lavil;  
Lamor menase.  
RODERIGO  
He laba Brabanntio! Sir Brabanntio!  
YAGO  
He laba Brabanntio! Voler! Taker!  
Okip to lakaz! To tifi! To pitay!  
Chorr, chorr partou!  
BRABANNTIO PARET KOT LAFN ET 
BRABANN TIO 
He laba, kifer tou sa tapaz la?  
Ki pe arive?  
RODERIGO  
Misie Brabanntio, ou fami kot ou?  
YAGO  
Finn met lakle dan laport?  
BRABANNTIO  
Kifer zot pe dimande?  
YAGO  
Bez patron, voler, violer! Sanz ou lenz;  
Leker dan pens; lamwatie nam finn chal;  
Baprrebap! Bouk nwar pe mont kadadak  
Lor to kabri blan. Leve, sonn laklos,  
Kas somey ronfle sitwayen dan douk  
34 
 Sinon jab pou fer twa vinn granpapa.  
Leve, fou enn bez!  
BRABANNTIO  
Ki'arive? Zot pagla?  
RODERIGO  
Gran dimoun eski ou konn mo lavwa?  
BRABANNTIO  
Non ! Twa ki twa?  
RODERIGO  
Mo'apel Roderigo.  
BRABANNTIO  
                       Ayaya Bondie!  
Mo'nn deza dir twa aret fer letour;  
Direk, san detour, mo finn bien dir twa  
Bliye mo tifi. Aster kouma'nn fou  
Larak dan latet, kouma deleryom  
To ena toupe vinn fer bak anal, 
Deranz mo lape.  
RODERIGO  
Pardon grandimoun...  
BRABANNTIO  
                          Pa bliye, chokrra,  
Mwa mo'ena pouvwar pou fer twa regret  
To vilen manier.  
RODERIGO  
                    Pa sape Misie!  
BRABANNTIO  
Ki to rabase? Sipa ki koken!  
Nou siviliz e, nou pa bann jangli.  
RODERIGO  
O gran Brabanntio, senater Veniz,  
Mo lentansion prop, mo lespri onet.  
YAGO  
Foutou! Dimoun kouma ou refiz priye Bondie parski Satan dir bizen. Parski nou vinn dir ou ki xoz e ou kwar 
nou bann nenport, ou prefer ki ou ti fi kart e ar etalon barbar; ou prefer ki ou neve kriye kouma seval fou; ou 
prefer ki bourik vinn ou kouzen, ki mile vinn ou fami.  
BRABANNTIO  
Ki kalite verminn ou ete?  
YAGO  
Mwa gran Misie, mo pe vinn dir ou ki ou tifi ek Misie Afro kole kouma zwit, fer lougarou dou b ledo.  
BRABANNTIO  
Vilen sovaz!  
YAGO  
Onorab senater!  
BRABANNTIO  
To pou peye pou sa Roderigo.  
RODERIGO  
Kouma ou'le Misie me silvouple,  
Si ou dakor kouma li pe paret,  
Ki ar ou konsantman ki ou tifi  
Omilie lanwit pe travers kanal  
Pou mont lor lili  pitasie Afr o, 
Be pardonn mwa parski mo'nn fer erer.  
35 
 Me si ou pa okouran, be lerla  
Mo pa dan erer. Pa kwar grandimoun  
Mo fer malelve, rod sikann ar ou.  
Si ou pa'nn dir wi, ou tifi, Misie,  
Pe fer makanbo, vann so dinite,  
Rod zwisans bisagn ar enn etranze.  
Si ou pa'le k war mwa, chek so lasam.  
Si li pe dormi, dimann lapolis  
Met mwa dan kaso.  
BRABANNTIO  
                            Alim lalimier!  
Donn enn labouzi! Tou dimoun leve!  
Mo ti toultan per sa pou arive.  
Ayo Bondie, kifer ou pini mwa!  
Lalimier foutou! Lalimier!  
LI SORTI  
YAGO  
Sori mo matlo! Mo bizen ale.  
Mo pa kapav vinn temwen sa kees la  
Parski mo bizen fer tou dimoun kwar  
Mo lwayal ar sa bezsominn Afro  
Parski gouvernman fer li foul konfians  
E finn dimann li diriz larme Sip.  
Peyna lot dimoun pou  fer louvraz la  
E mwa mo bizen fer gouvernman kwar  
Mo lwayal, fidel ar mo zeneral.  
Afro pitasie li dan Kamasout  
- Sanbdotel? Plito garsonier, mo kwar - 
Gid sa choula la laba. Mwa mo pou  
Laba pou defann mo Afro. Salam!  
LI SORTI  
BRABANNTIO ANPIZAMA RANTRE; LI AKONPAGNE PAR SERVIT ER KI SARYE FLANBO  
BRABANNTIO  
Ayo dezoner! Mo tifi finn tir.  
Mo lavi aster pou nway dan laont.  
Roderigo, dir mwa kot zot ete.  
Malere zanfan! Li kol ar koltar  
To dir? Maler tom lor latet sor'pa!  
Dir mwa kouma to kone limem sa?  
Li finn trik sor'pa. Mo peyna parol  
Pou dir mo sagren. Ki li ti dir twa?  
Lalimier! Plis lalimier! Kit lili!  
Eski zot finn marye?  
RODERIGO  
                        Wi, sa mo sir.  
BRABANNSIO  
A Bondie! Li finn sove. Dezoner!  
Falepa nou kwar seki nou tifi 
Pe rod fer nou kwar. Eski pa posib  
Ki li finn servi mazik sorselri  
Pou brouy so lespri, detrir inosans  
Mo pov -pov tifi? Eh Roderigo,  
To pa finn tann bann dimoun koz lor la?  
36 
 RODERIGO  
Wi, sef! Pake fwa.  
BRABANNTIO  
Al apel mo frer. O Roderigo,  
Kifer pa t i twa? Anou fer de group.  
Enn pas par is i, lot pas par laba.  
Eski to kone kot nou kapav may  
Tifi dezoner dan lebra Afro?  
RODERIGO  
Mo kwar mo kone kot nou pou may zot.  
Prepar ou bann zom e swiv mo konsey.  
BRABANNTIO  
Dir ki bizen fer! Lakaz par lakaz  
Mo lev enn larme. Amenn tou bann zarm!  
Lev bann  ofisie dan servisdenwi.  
Bon Roderigo, rekonpans pou twa.  (ZOT SORTI ) 
AK 1 SENN 2  
VENIZ, DIVAN LOTEL KAMASOUT ; OTELO EK YAGO RANTRE. ZOT AKONPAGNE PAR SERVITER KI PE SARYE 
FLANBO  
YAGO  
Kouma enn solda, touye pa fer per  
Me dan sa ka la mo konsians refiz  
Touy enn lot imen. Mo peyna kouraz  
Pran lavi dimoun. Plizier fwa mo finn  
Anvi pik kouto, eklat so leker...  
OTELO  
Li bon to koumsa.  
YAGO  
                       Ler tann li koze,  
Rabas ta nenport, zet labou lor ou,  
Difisil pou mwa kontrol mo koler.  
Mo'anvi fini l i. 
Sef ou pa'nn dir mwa si maryaz oke.  
Tansion sef! Repitasion Brabanntio  
Telman gran ki fasil pou li manz krann  
Tou dimoun, fer kas sakreman maryaz.  
Ousa servi so pouvwar pou enpoz  
Restri xion lor ou, servi bann lalwa  
Pou kas ou konte.  
OTELO  
                         Pa traka pou mwa!  
Tou dibien mo'nn fer pou sa pei la  
Pou pez pli lour dan balans lazistis.  
Ena sekre ki si neseser dir  
Mo va rann piblik. Mo finn pran nesans  
Dan enn gran fami e mo negatif  
Pou fonn ler mo pozitif lev latet.  
Yago, mo dir twa, mo extra kontan  
Desdemona e liberte mo nam  
Pa pou axepte ferm li dan kazot.  
Get flanbo laba pe vinn par isi.  
YAGO  
Sirman Misie senater ek so zom.  
37 
 Al kasiet andan!  
OTELO  
                      Al kasiet? Kifer?  
Mo fon xion, mo tit e mo nam san tas  
Pou defann mo inosans. Zotmem sa?  
YAGO  
Ayo konfizion! Pa zot.  
KASIO EK BANN OFISIE KI PE SARYE FLANBO, RANTRE  
OTELO  
Serviter Dik. Mo bon lietnan, Kasio.  
Bienfe lanwit protez zot to u, ami.  
Ena problem?  
KASIO  
                  Dik avoy so salam,  
Mo Zeneral. Li dir ou lor vites  
Vinn zwenn li. Zafer la prese, irzan!  
OTELO  
To kone ki pe arive koumsa?  
KASIO  
Mo soupsone ki problem politik  
Dan Sip pe sofe. Enn trale mesaz  
Vinn enn deryer lot. Bann manm gouvernman  
Dan lasal konsey. Zot bien bizen ou.  
Kan pa finn trouv ou dan ou r ezidans,  
Sena finn donn lord plizier divizion  
Rod kot ou ete.  
OTELO  
                     Sans to finn zwenn mwa.  
Donn mwa de minit. Mo koz ar kikenn  
E enn ti mama nou al dan sena.  
LI SORTI  
KASIO  
Yago to kone ki li fer isi?  
YAGO  
Patron la finn lak enn bato t rezor.  
Si lalwa dir wi, be li dan mangann.  
KASIO  
Koz pli kler!  
YAGO  
                  Li'nn pas bag!  
KASIO  
                                        Ar kisannla?  
OTELO RETOURNE  
YAGO  
Ar Bra... Ala bos!  
OTELO  
                             Pa perdi letan.  
KASIO  
Ala enn lot group ki pe vinn rod ou.  
BRABANNTIO, RODERIGO EK OFISIE RANTRE. OFISIE ARME PE SARYE FLANBO.  
YAGO 
Brabanntio sa, Zeneral. Atansion!  
So lentansion pa bon.  
38 
 OTELO  
                          He laba, stop!  
RODERIGO  
Grandimoun, limem sa!  
BRABANNTIO  
                                 Pa les li sape!  
YAGO  
Twa Roderigo? Mo pare pou twa!  
OTELO  
Ramas zot lepe, t ansion li rouye.  
Mo bon senater, les sazes koze;  
Zarm pa neseser.  
BRABANNTIO  
Eta sal voler! Rann mwa mo tifi.  
Sal maledi xion, to'nn servi mazik.  
San to sorselri, zame mo tifi  
Ti pou rant dan lak. Enn tifi zoli,  
Bon, entelizan, ki'ena bon manier,  
Ki'nn refiz demann garson bon fami,  
Zame pa ti pou kit sivilizasion,  
Kit repitasion pou plonz dan laont  
Nwar kouma koltar, Afro kouler jab.  
Olie li gagn per, l i pe rod plezir?  
Nenport kisannla ar enpe zenzen  
Kone ki tousa pa ti pou posib  
Si to pa ti fer oja pou may li.  
Mo kone, mo kapav donn boukou prev.  
Alor mo akiz twa ofisielman  
Ki to finn servi pratik ilegal  
Pou anbet mo tifi, may li dan piez.  
Ofisie, aret l i. Si li debat,  
Servi lafors neseser.  
OTELO  
                           He chombo!  
Li pa neseser lev  bel makanbo.  
Si ti neseser ki nou krwaz lepe,  
Lontan disan ti pou fini koule.  
Kot ou'le nw'ale pou gagn bon verdik?  
BRABANNTIO  
Dan prizon dabor ziska ki lak our 
Pran so desizion.  
OTELO  
                        Si mo axepte,  
Ki nou Dik pou dir? So bann mesaz e 
Finn fek enform mwa ki sef gouvernman  
Bien bizen get mwa. Enn zafer prese.  
OFISIE  
Vremem sa Senier. Dik Veniz pe siez  
Dan lasal konsey. Sirman mesaze  
Pe ro d ou kot ou.  
BRABANNTIO  
Konsey pe sieze? Omilie lanwit?  
Amenn li ar nou. Mo kees enportan.  
39 
 Mo sir ki nou Dik ek bann senater  
Pou dakor ar mwa parski si les sa  
Pase san a xion, sivilizasion  
Pou rant dan desbinn. Barbari regne!  
ZOT SORTI  
 
AK 1 SENN 3  
VENIZ; L ASAL KONSEY ; DIK EK SENATER RANTE, AL ASIZ OTOUR ENN LATAB. LASAL BIEN EKLERE E BANN 
SERVITER ALE -VINI 
DIK 
Sa bann nouvel la bien kontradiktwar.  
Difisil trouv kler.  
SENATER 1  
                      Pa korobore;  
Mo let pe dir ena san set bato.  
 
DIK 
Mo let li pe dir ena san karant.  
SENATER 2  
E pou mwa pe dir ki ena de san.  
Mem si lor detay, no u let difere,  
Lor problem santral, touletrwa parey:  
Bann bato Tirki pe fons drwat lor Sip.  
DIK 
Nou bliye detay; anou konsantre  
Lor problem prensipal. Danze bien gran!  
MARE N 
(ANDEOR LASENN)  
Nouvel irzan! Nouvel irzan! Nouvel irzan!  
OFISIE  
Enn maren ar mesaz irzan.  
MAREN RANTRE  
DIK 
Ki mesaz irzan?  
MAREN  
Bann bato Tirki pe al atak Rod.  
Kapitenn Anzelo finn donn mwa lord  
Fer sa rapor la ar sef gouvernman.  
DIK 
Ki zot dir lor sa ? 
SENATER 1  
                     Pe sem konfizion!  
Li pa lozik sa. Pe anbet lizi e! 
Nou tou bien kone ki Sip enportan  
Pou Soultan Tirki; pa bliye osi  
Ki nou ti lil Sip pa bien proteze  
E ki Rod li bien militarize.  
Sef Lanpir Tirki pa enn enbesil.  
Li pa pou n egliz seki profitab  
Pou envesti tou dan enn trou san fon.  
DIK 
Mwa mo sir ki Tirk pou atak lil Sip.  
OFISIE  
40 
 Ala nouvo niouz!  
ENN MESAZE RANTRE  
MESAZE  
Onorab dirizan, bato Tirki  
Ti pe al ver Rod pou zwenn lezot Tirk,  
Gonfle zot lafors.  
SENATER 1  
                       Mo ti soupsonn sa!  
Komie bato anplis?  
MESAZE  
                         Trant, Grandimoun.  
Aster zot vire, repran sime Sip.  
Misie Monntano, san per, san repros,  
Finn dimann mwa vinn fer sa rapor la.  
DIK 
Dan Sip ki bizen pare pou fer fas.  
Mark Lousi kos isi?  
SENATER 1  
                            Li'nn al Florens.  
DIK 
Ekrir li, dir li revini vit -vit. 
SENATER 1  
Ala Brabanntio ek vayan Afro.  
BRABANNTIO, OTELO, KASIO, YAGO, RODERIGO EK BANN OFISIE RANTRE  
DIK 
Vayan Otelo, nou bien bizen ou  
Pou detrir ennm i sivilizasion.  
(ar Brabanntio ) Pardon Brabanntio, mo pa ti trouv ou.  
Bienveni Senier, nou bien bizen ou  
Led ek ou konsey.  
BRABANNTIO  
Pardonn mwa Gran Dik, pa problem leta  
Ousa gouvernman ki finn obliz mwa  
Kit konfor somey me zafer fami  
Sitan grav ki tou l ezot problem ek  
Preokipasion al dan segon plan.  
DIK 
Ki finn arive?  
BRABANNTIO  
                  Mo tifi! Ayo!  
BANN SENATER  
Ou tifi finn mor?  
BRABANNTIO  
                     Pir ki sa! Bien pir!  
Longanis finn fer enn louvraz ar li;  
Finn gat so lespri, koron p so lekor.  
Enn tifi entelizan, bienelve  
Zame ti pou dezonor so papa  
Si sorselri pa ti brouy so lespri.  
DIK 
Kisannla sa ki finn servi oja  
Pou detrir lespri sitwayen onet.  
Dapre nou lalwa, pou sa ofans la  
41 
 Lapenn kapital sel santans valab  
Mem si sa kees la t i konsern lavi  
Mo prop eritie.  
BRABANNTIO  
                      Mersi Gran Senier!  
Ala koupab la: Zeneral Afro  
Ki ou finn desid avoy anmision  
Pou sov nou patri.  
DIK 
                        (ar Otelo ) Ki ou'ena pou dir?  
BRABANNTIO  
Koupab! Koupab! Koupab!  
OTELO 
O Gran Dik ek onorab senater,  
Li vre k i mo'nn pran tifi Brabanntio;  
Li vre osi ki mo'nn marye ar li.  
Si sa enn ofans, li vre mo koupab.  
Mo pa konn fer fraz ki giji zorey;  
Depi mo bien zenn ziska resaman  
Mo'nn viv dan latant, lor bann sandbatay;  
Mo pa k onn gran soz apart zarm lager:  
Defann, atake; atake, defann.  
Si mo sey defann momem par momem,  
Mo pou koul momem enpe plis dan fon.  
Malgre sa, onorab met e patron,  
San servi verni, san servi kouler,  
Mo pou rakont zot ki sarm, ki mazik  
Mo finn servi pou gag n sa tifi la.  
BRABANNTIO  
Enn ti fi timid ki pa lev lizie  
Pou get lepasan; ki onte pou dir  
Seki li panse, seki li anvi;  
Eski li posib enn tifi koumsa,  
Malgre so natir, malgre so manier,  
So ledikasion al tom amoure  
Ar enn vilen zans li per pou gete?  
Zis lespr i bankal kapav axepte  
Ki obeisans kapav derape,  
Al kont tradision. Pou konpran tousa  
Al get so rezon dan fenfon lanfer.  
Mo pe repete ar boukou lafors  
Ki li finn servi mazik ek ladrog  
Pou may mo tifi dan lak pitasie.  
Peyna lot rezon!  
DIK 
                        Zis akizasion  
Pa ase  ditou. Bizen amenn prev;  
Anpes prezize vinn bous nou lizie  
E les laparans ranplas seki vre.  
SENATER 1  
Les Otelo koze, donn so version!  
Otelo, eski ou finn fer marday,  
Servi malefik pou koronp zenes?  
42 
 Ousa emosion normal, natirel  
Finn atas de nam?  
OTELO  
                          Silvouple mesie,  
Al sers madam la dan nou sanbdotel  
E les li koze; les li rakont tou  
Divan so papa. Si zot dekouver  
Ki mo'nn fer marday, ras tou mo meday  
E pran mo lavi.  
DIK 
                   Amenn li isi!  
OTELO  
Yago, al ar zot, to konn landrwa la.  
(YAGO SORTI AR DETRWA SERVITER)  
OTELO  
Letan nou atann, les mo rakont zot  
-kouma mo konfes pese ki mo'nn fer - 
Mo pou rakont zot fransman, senserman  
Ki mo'nn vremem fer pou gagn so l eker.  
DIK 
Koze Otelo!  
OTELO  
So pap a ek mwa nou ti bon kamwad  
E souvan -souvan li ti envit mwa  
Pou mo rakont li zistwar mo lavi.  
Mo finn dir li tou depi mo zanfan  
Ziska zour ki li ti dir mwa koze.  
Mo ti donn detay lor bann evennman:  
Lager, laviktwar; defet, prizonie,  
Esklav ki pas kord, rega gn liberte;  
Vwayaz dan pei kot dimoun etranz,  
Montagn tous lesiel. Desdemona ti  
Kontan ekoute apre ki li ti  
Finn fini okip louvraz dan lakaz.  
Mamzel la ki ti responsab lakaz;  
Vit-vit li ti fer louvraz neseser  
Pou kapav ekout zistwar mo lavi.  
Enn zour li di r mwa li ti pou kontan  
Si mo rakont li bann bout li'nn rate.  
Mo ti a xepte. Souvan mo soufrans  
Ti fer li plore. Kan li finn konn tou  
So tristes montre senpati pou mwa.  
Li dir tousa bien extraordiner;  
Tris, pli tris  ki tris; meyer pa kone;  
Me li ti souet vin n for kouma mwa.  
Lerla li dir mwa si mo konn kikenn  
Ki kontan li, montre li rakonte  
Zistwar mo lavi pou ed li deklar  
Lafors so lamour. Li ti kas lakle  
So lamour pou mwa. Li ti kontan mwa  
Pou mo lavantir, mo ti kontan li  
Parski li sagren mizer mo'nn pase.  
Ala ki mazik ki mo finn servi!  
43 
 Ala madam la! Nou les li koze.  
DESDEMONA, YAGO EK SERVITER RANTRE  
DIK 
Mo sir mo tifi ti pou fer parey.  
Mo bon Brabanntio, a xepte desten,  
So bon, so move. Enn lepe kase  
Li pli efika s ki lame touni.  
BRABANNTIO  
O Dik Souveren, ek out li avan!  
Si li a xepte ki li amoure  
Bondie pini mwa si mo rod vanzans.  
Vinn la mo tifi! Dir nou si isi  
Ena enn dimoun ki to oblize  
Respe, obeir.  
DESDEMONA  
Ayo mo papa,  
Divan mwa ena de devwar sakre.  
Ou mo bon papa, ou merit respe,  
Lamour, afe xion ek obe isans.  
Me isi ena osi mo mari.  
Kouma mo mama ki ti donn ou tou,  
Zordi mo devwar obliz mwa donn tou  
Afro, mo mari.  
BRABANNTIO  
                   Rayt! Mo pran perdi.  
Vot Altes, nou okip problem pei.  
Eh Misie A fro, ala, san rankinn,  
Seki ou finn fini pran, s an rankinn,  
Me seki mo ti prefer, san rankinn,  
Pa donn ou. Akoz twa Desdemona  
Mo kontan mo pa ena lot zanfan  
Parski mo ti pou atas zot lipie  
Pou zot pa sove. Oke Vot Altes!  
DIK 
Les mo dir ki xoz ki kapav ede:  
Fer paran ek zanfan rekonsilie.  
Kan gorl enbara b, bizen konsole;  
Kan peyna lespwar, li bet reziste.  
Si nou plor maler, refiz souy lizie,  
Nou pe envit nouvo maler kraz tou;  
Kan siklonn feros pe kraz tou partou,  
Si nou konn gard kalm kapav blok labou.  
Sourir dan maler, maler gagn latet;  
Ta larm dan maler , maler vinn atlet.  
BRABANNTIO  
Alor les bann Tirk pran kontrol pei;  
Tank nou gard sourir nou pa pou perdi;  
Si nou bous zorey nou pa tann maler  
E donk nou maler vinn nou prop boner;  
Nou sarye maler  ek tou so douler  
Si nou fer zefor pou fer fas lanfer.  
Bann proverb, Senier, zot ena doub fas:  
Timama rapas, timama laglas.  
44 
 Zis zoli tapaz! Kan leker kase,  
Pa zorey ousa lizie ki segne.  
Bas! Nou okip problem leta.  
DIK 
Larme Tirk ki bien ekipe pe al atak Si p. Otelo, ou konn sa plas la bien; so lafors, so febles. Mal gre ki nou 
gouverner laba li bien konpetan, lopinion zeneral panse ki li preferab ki ou al laba pou donn enn koudme. 
Nou kwar li neseser ki ou abandonn ou plezir ek konfor ki lamour fek donn ou, p ou al okip enn louvraz difisil 
ek fatigan.  
OTELO  
Move labiti d, O nob senater,  
Finn fer lavi dir vinn matla koton.  
Mo pa pou kasiet ki mo atire  
Par danze ek risk; e san ezite  
Mo rant dan konba kont larme Tirki.  
Me selman Altes, mo bizen ou led:  
Mo bizen pan s konfor, sekirite  
Pou Desdemona. Falepa ki li  
Sarye gro far do ler mwa mo lor fron.  
DIK 
Me ena so papa.  
BRABANNTIO  
                       Peyna sime!  
OTELO  
Mo dakor ar li.  
DESDEMONA  
                   Mwa'si vot Altes!  
Mo pa'le ogmant soufrans mo papa.  
O Dik Paternel, ekout mo parol  
Ar sarite. Mo petision li senp.  
DIK 
Dir ki to ole, mo Desdemona.  
DESDEMONA  
Mo lamour fors mwa viv ar Otelo,  
E pou dir mo lamour mo'nn oblize  
Ofans mo papa. Mo leker konn bien  
Profonder so nam; e dan so lespri  
Mo'nn lir so vizaz. Mo admir so gran  
Kouraz; admir so grander ek loner.  
Si mo r es isi ler li pe lager  
Mo santi mo pou trair nou lamour.  
Mo pa pou kapav viv san so prezans.  
O Dik Paternel, les mo al ar li.  
OTELO  
Vot Altes Rwayal, pran so parol kont.  
Pa kwar, gran dim oun, mo pe rod mo bout;  
Mo pa pe rod mo prop satisfa xion 
Me mo'le sir tou ki Desdemona  
Pa soufer dan vid. Li pa merit sa!  
Falepa ki zot kwar ki so prezans  
Pou anpes mwa fer travay ki bizen.  
Non! Non! Non! Zame! Zame mo pou les  
Plezir dan lamour kabos disiplinn,  
Nway responsabilite dan lakagn.  
45 
 Si sa arive, servi mo elmet  
Pou kwi kari dal; e zet zot malang  
Lor mo loner ek mo repitasion.  
DIK 
Fer tou aranzman zot kwar neseser.  
Okip nou problem san perdi letan.  
Anbarke tanto!  
DESDEMONA  
                    Tanto Vot Altes?  
DIK 
Wi, tanto!  
OTELO  
              Rayto!  
DIK 
                        Dime gramaten  
Konsey pe reyni. Zeneral, swazir  
Enn dimoun konfians ki pou transmet ou  
Desizion ki nou pou pran konsern Sip.  
OTELO  
Ar ou permision, mo dimann Yago,  
-Mo fer li konfians - okip mo madam  
E sarye mesaz ki ou'ena pou mwa.  
DIK 
Oke! Bonsw ar tou dimoun. Brabanntio!  
Ou zann kapav nwar me so leker blan.  
BRABANNTIO  
Adie Otelo! Tret mo tifi bien.  
Pa bliye, li finn trair so papa.  
Dime li kapav trair so mari.  
OTELO  
Mo fer li konfians.  
DIK, BRABANNTIO, KASIO, SENATER EK SERVITER SORTI  
                          Mo fidel Yago  
Mo pe les mo fam sou ou prote xion; 
Dimann ou madam okip so biennet  
E ed li fer fas bann difikilte.  
(ar Desdemona ) Vinn ar mwa gate. Nou ena enn er  
Pou okip detay avan mo depar.  
Pa perdi letan. Letan pa atann.  
OTELO EK DESDEMONA  SORTI  
RODERIGO  
Yago!  
YAGO  
Ki bote katalog bizen?  
RODERIGO  
Ki mo bizen fer?  
YAGO  
Retourn lakaz, mont lor lili, dormi.  
RODERIGO  
Mo pe'al met pandi.  
YAGO  
Si to fer sa, mo lamour pou anpandan. Pa fer fos, Misie, pa fer fos.  
RODERIGO  
46 
 Fer fos! Kan lavi enn mart ir, res vivan fer fos; kan lamor enn solision, fer fos res vivan.  
YAGO  
Ayaya baya! Mo ena apepre 30 banane e depi ki mo kapav fer diferans ant profi ek lapert, zame m o finn 
zwenn enn lom ki konn so vre valer. Avan mo dir mo pou met pandi pou enn laryaz, mo  sanz akdenesans ar 
enn zako.  
RODERIGO  
Ki mo kapav fer? Mo dakor mo enn piaw me mo pa ena moral pou sanze.  
YAGO  
Moral? Bel -bel sousou. Nou ki deside ki nou ete. Nou lekor li nou zarden e nou lespri li nou zardinie. Si 
nou'le plant lerb pikan ousa sem leti ; plant lerb aromatik; okip enn sel plant ousa diversifie; les later 
abandone ousa fertiliz later; nou ki deside si nou ena lespri ek volonte. Dan lavi nou ena larezo n pou kontrol 
derapaz emosionel; si pa ti'ena sa, reflex natirel ti pou fou nou dan ganndo l. Sans nou ena larezon pou 
tengn dife pasion, dezir bisagn, pilsion bavant; seki dimoun apel lamour li anverite enn sovazon ki kapav 
touy enn gref.  
RODERIGO  
Pa posib ! 
YAGO  
Lamour li enn vis; enn choula ki touy lespri. Arete matlo! Met pandi? Pandi sat mar on, lisien maron. Mo finn 
deklar mo lamitie pou twa e nou lamitie amare ar lakord labaka. So ler finn vini pou balye karo. Met pitay 
dan pos babou, met pitay dan pos!  Trik lizie ar fos labarb. Met pitay dan pos. Desdemona pou vit rasazie ar 
Misie Marenwar – met for gagn for – e Koltar pou rod sanz kari. Kouma rafal pasion tengn, sakenn pou ris 
so kote. Pa per met paryaz. Bann zans marenwar zot kouma yoyo – plen pos bab ou. Minn ki aster fit so 
lapeti bien vit pou gagn gou bilenbi long. Madam la parey. Li pou  rod laser tann, pa laviann fatige. Met for 
gagn for. Si to anvi fini mal, swazir metod elegan. Pa met pandi. Chattarrike! Plen tenk mayfrenn! Si serman 
ant enn zoulo u barbar ek enn femel ansaler pa tro for pou mo zeni ek demon lanfer, biento to pou gout s o 
sokola. Defons lakes beta. Met pandi? Pa fer mofinn! Bliye! Si ena pou mor, mor dan nisa. Pa dan bout enn 
lakord fatra.  
RODERIGO  
Si mo al delavan, to pou dres mo pa pie?  
YAGO  
Pa manti! Si mo per ki to la! Ranpli pos. Mo repet twa, mo air sa zoulou la. Fer  mwa konfians. Nou marye 
pike pou kraz so boja. Benker sek, nou fer korn pous lor latet Afro. Dan vant letan bel boulversman pe vini. 
Nouri mons la ar pitay. Dime nou  koz plis. Salam!  
RODERIGO  
Nou pe zwenn dime gramaten?  
YAGO  
Wi, kot mwa.  
RODERIGO  
Kont lor  mwa.  
YAGO  
Korek sa! Salam. Pa bliye Roderigo.  
RODERIGO  
Ki zafer?  
YAGO  
Pa koz met pandi.  
RODERIGO  
Non. Kont lor mwa.  
YAGO  
Salam. Rapel! Mons la bizen boukou pitay.  
RODERIGO  
Mo vann mo dibien silefo.  
LI SORTI  
YAGO  
47 
 Ala kimanier gopia plen mo tenk.  
Mo ti pou gaspiy mo lentelizans  
Si mo pa ti konn servi mo zeni  
Pou mo prop zwisans e pou plen mo pos.  
Mo air Koltar e koze fane  
Ki li kraz zepis lor mo ros kari.  
Pa kone si vre me dan sa ka la  
Mo fer koumadir koze la vre -vre. 
Li bien estim mwa e sa pou ed mwa  
Tourn li anbourik. Kasio enn bon boug.  
Les mo reflesi. Les mo reflesi  
Kouma pran so plas; pran nisa ar li?  
Kouma? Kouma? Me wi! Samem so yes.  
Anpwazonn zorey Zen eral zoulou,  
Fer li kwar ki Misie Kasio - Maha!  - 
Pe grat so poson lor lili madam.  
Li enn zoli boug, galan polipot.  
Fasil soupsonn li manz dan katora  
Andeor sime. Misie Marenwar  
Li bien -bien naif; pa fer diferans  
Ant realite ek seki fer zes.  
Fasil ris-ris li, ploz li dan labou,  
Fer li vinn bourik.  
Weh! Mo finn gagn li! Zafer la finn pran.  
Zwisans malefik donn nesans enn mons  
Ki plonz lalimier dan fenfon lanfer.  
LI SORTI  
AK 2 SENN 1  
DAN SIP; DAN PLASDIKE ; MONNTANO EK 2 NOB RANTRE  
MONNTANO  
Eski ou tro uv ki xoz dan lorizon?  
MISIE 1  
Bann vag telman ot pa pe trouv nanye.  
Pa pe kapav trouv si ena lavwal.  
MONNTANO  
Lor later osi rafal pe irle,  
Sakouy soubasman batiman anpier.  
Ar siklonn koumsa mem navir kosto  
Gagn difikilte pou ti tini ansam  
Mortez ek tenon. Ki pou konsekans?  
MISIE 2  
Bann bato Tirki oblize kas bann.  
Enposib dibout lor laplaz parski  
Tourdisman bann v ag pe desir bann niaz;  
Lekim lor brizan pe al tengn zetwal.  
Lamer araze pare pou kraz tou.  
MONNTANO  
Si flotiy Tirki pa finn ris ater,  
Mo bien kwar zot tou dan bel tourdisman.  
MISIE 3 RANTRE  
MISIE 3  
Bon nouvel patron; lager finn fini.  
Toufann finn telman sa kouy bato Tirk,  
48 
 Zot finn oblize abandonn zot plan.  
Enn navir Veniz ti temwen detres  
Bann pov jab Tirki.  
MONNTANO  
Pa vre! Mersi Bondie!  
MISIE 3  
                             Veso Italien  
Finn fini zet lank e Maykel Kasio,  
Lietnan lebra drwat Otelo Afro  
Finn fek debarke. Zeneral Afro  
Touzour anplennmer. Li ena mision  
Sekirite Sip.  
MONNTANO  
                 Enn bon nouvel sa!  
Sa zeneral la li e nn gran lider.  
 
MISIE 3  
Mem si Kasio ge ar maler bann Tirk,  
Li bien trakase pou biennet Afro  
Parski siklonn la finn sepa r bato  
E li pa kone seki finn ariv  
Bato Otelo.  
MONNTANO  
              Bondie protez li!  
Mo'nn deza travay sou so komannman  
E mo kapav dir peyna so segon  
Dan diriz larme. Nw'al dan borlamer  
Pou get bato ki finn fek zet so lank  
E pou atann larive Otelo.  
MISI E 3 
Enn bon lide sa! Sak minit pou'ena  
Nouvo arivaz.  
KASIO RANTRE  
KASIO  
Mersi pou zot soutien, dirizan Sip.  
Bondie ed nou zenera l dan siklonn.  
MONNTANO  
So bato korek?  
KASIO  
                     Enn navir kosto;  
Kapitenn bato meyer dan Veniz.  
Akoz sa mo sir , san ekzazere,  
Pa pou'ena problem.  
ENN LAVWA ANDEOR LASENN, “LAVWAL, LAVWAL DAN LORIZON.”  
ENN MESAZE RANTRE  
KASIO  
Ki niouz?  
MES AZE 
Lavil vid. Tou dimoun dan borlamer  
Pe kriye ansam, “Get lavwal laba.”  
KASION  
Mo sir bato la, veso gouverner.  
TANN ENN KOUT K ANON  
49 
 MISIE 2  
Kanon ablan pou salie nou. Mo sir  
Aster nou sef finn travers bann danze.  
KASIO  
Rann mwa enn servis, al gete oumem  
Si nou zeneral pre pou debarke.  
MISIE 2  
Rayto sef!  
LI SORTI  
MONNTANO  
Lietnan, tann dir zeneral finn marye.  
KASIO  
Enn maryaz beni!  So madam depas  
Model exelans; mem plim poet fel  
Pou dekrir bote fizik ek mantal  
Kreatir Bondie ki fer kreater  
Tranble ar sirpriz.  
MISIE 2 RETOURNE  
                          Ki dernie nouvel?  
MISIE 2  
Enn Misie Yago finn fek debarke.  
Limem portdrapo Zeneral  Afro.  
KASIO  
Veritab mirak. Siklonn, ki finn kraz  
Bann bato Tirki, met veso Veniz  
Andifikilte, blok so mesanste  
Ler bato Desdemona traverse.  
Enn bote divinn aret so lelan.  
MONNTANO  
Kisannla sa?  
KASIO  
Limem kapitenn, sef nou kapitenn,  
Ki nou zeneral ti dima nn Yago  
Akonpagne e okip so konfor.  
Li finn arive san okenn retar.  
O Senier Bondie gid bato nou sef,  
Amenn li dan por; protez Otelo,  
Fer li rezwenn so bon Desdemona,  
Anflam nou lespri ki finn vinn bien maf,  
E amenn lape dan Sip.  
DESDEMONA, YAGO, EMILIA EK RODERIGO RANTRE  
                               Get laba!  
Trezor bato la pe vinn lor laplaz.  
E bann zom dan Sip , aprann azenou.  
Nou tou salie twa ki lesiel beni!  
DESDEMONA  
Mersi bon Kasio. To finn gagn nouvel  
Lamour mo lavi?  
KASIO  
                      Li pa ankor la  
Me mo finn aprann li pa pou tarde.  
DESDEMONA  
Mo bien trakase – zot finn perdi bann?  
50 
 KASIO  
Dan sa lager ant lesiel ek lamer  
Bato finn kas bann.  
TAPAZ ANDEOR LASENN, “LAVWAL, LAVWAL!” TANN ENN KOUT KANON  
                            Mo kwar enn bat o! 
MISIE 2  
Zot salie sitadel. Pa ennmi sa.  
KASIO  
Al gagn plis nouvel.  
MISIE 2 SORTI  
Bon Yago, bienveni. ( ar Emilia ) Ou'si Madam.  
Pa zalou, Yago, si mo anbras li.  
Bon manier obliz mwa donn enn badou.  
LI ANBRAS EMILIA  
YAGO  
Misie, si li donn ou otan lalev  
Ki li donn mwa so lalang toulezour,  
Ou dan bien patron.  
DESDEMONA  
                           Ou f er li onte.  
YAGO  
Take kaba finn kase, so labous  
Res ouver toultan: patapata mem  
Kan mwa mo anvi kaysou enn tipe.  
So lalang bat fol san so laservel.  
EMILIA  
Aret ko z nenport!  
YAGO  
Ale Madam, axepte. Andeor lakaz enn son pa sorti me dan lakaz, pappa, dife lor  bann zom: lorkes dan 
salon; rajopeken dan lakwizinn; kan zot dan erer anz manti; fer fos ar zot, Lisifer mont lor later; lor fer senn 
zot premie; lor lili... zot  okyoupay.  
DESDEMONA  
Ase, Misie. Aret fann rimer!  
YAGO  
Rimer Madam? Non! Foul laverite.  
Gramat en zot leve pou amize;  
Aswar lor lili, zot fer louvraz la.  
EMILIA  
Zame to pou dir bon ki xoz lor mwa?  
YAGO  
Mo pa koz manti!  
DESDEMONA  
E lor mwa, Misie, ki ou pou e krir?  
YAGO  
Ayo Gran Madam, ou pe provok mwa.  
Mwa mo enn oustad lor rod lipou poul.  
DESDEMONA  
Ale, dir ki xoz... Finn avoy kikenn  
Borlamer?  
YAGO  
               Wi, Madam!  
DESDEMONA  
                        (ar limem ) Mem mo leker tris  
51 
 Mo bizen zwe fim... Dir kixoz lor mwa.  
YAGO  
Pasians Madam. Mo kreasion bien lant  
Pou li dekole. Lakol zak m anti.  
Mo zeni tarde pou li akouse;  
Kontra xion finn koumanse. Baprrebap!  
Bebet la sorti:  
“Si li kler ek saz, bote ek sazes;  
Konsom so bote, tilom pran leres.”  
DESDEMONA  
Zoli koze. Me ki pou arive  
Si li nwar, malinn?  
YAGO  
“Si li nwar e malgre sa li malinn,  
Ar enn grannwar li pou konn kas lalinn.”  
 
DESDEMONA  
Nivo pe bese!  
EMILIA  
                  Si li kler ek bet?  
YAGO  
“Seki kler pa bet parski li servi  
Talan so lekor pou frang s o kabri.”  
DESDEMONA  
Ou nek pe servi bann stereotip, kiltir lakanbiz, fer soular riye. Ki ariv enn fam ki vilen ek bet?  
YAGO  
“Peyna enn fam ki vilen ek pagli  
Ki pa konn servi mem trik ki zoli.”  
DESDEMONA  
La ou finn maye. Pe donn premie pri pou seki dernie. Ki ou pou dir lor enn fam ki telman onet ki mem 
mesanste ob lize sant so louanz?  
YAGO  
'Seki ti onet e zame laryaz,  
Ti bien konn koze, zame fer tapaz;  
Ti'ena plen pitay, zame bangole;  
Reziste dezir, anmemtan large;  
Ler li sap lor kal e li swaf vanzans,  
Axepte enzir, bliye so soufrans;  
Li sitan malen, li pa rant dan lak 
Ranplas brenzel ar enn toufe zantak;  
Li konn reflesi vadire enn liv;  
Li pa get deryer kan galan pe swiv;  
Sa ki apel sipek...'  
DESDEMONA  
Ki pou fer ar sa?  
YAGO  
'Triyang bann gopia, plen tenk ar  palab.'  
DESDEMONA  
Fel! Zero lor san. Zame ekout li Emilia, mem li to mari. Ki ou dir Kasio? Li pa enn konseye san prensip?  
KASIO  
Li koz senp, langaz solda, pa zargon gran koko.  
YAGO  
52 
 (ar limem ) Li trap so lame. Yes! Yes! Yes! Koz dan zorey. Pa bizen plis l ak pou may sa gran bene la. Mo'nn 
gagn twa Kasio! Wi , fer zoli sourir ar li. Mo frang twa ar to prop ziedou. Yes! Yes! Yes! Tipti zafer pou ras to 
meday. Enn zour to pou souete to pa ti anbras bout to trwa ledwa pou dir to ansantman. Yes! Yes! Yes! 
Kontini e avoy mesaz dan ler. Bon manier. Exelan! Ledwa lor lalev. Taler lasonn rant ar twa.  
TANN SON TRONPET  
                  Zeneral Afro! Mo konn so signatir.  
KASIO  
Limem sa!  
DESDEMONA  
           Nou'al akey li.  
KASIO  
                            Me ala li la.  
OTELO EK SO LANTOURAZ RANTRE  
OTELO  
O mo komandan!  
DESDEMONA  
                           O mo gran lamour!  
OTELO  
Mo emerveye pou trouv twa isi  
Avan mwa. Desdemona, mo lazwa,  
Si sak siklonn amenn otan boner,  
Les rafal soufle ziska lamor tengn;  
Les bato grenp lor gran montagn dilo,  
Desann net anba ziska tous lafer.  
Si ena pou mor, aster meyer ler.  
Mo leker telman ranpli ar boner  
Ki mo sir peyna plis boner ki sa  
Dan nou liniver.  
DESDEMONA  
                      Non, mo Otelo,  
Sak zour ki nou viv, nou boner grandi , 
Lamour vinn pli for.  
OTELO  
                             To labous beni.  
Mo mank parol pou dir twa mo lamour;  
Lazwa amar mo lagorz...  
ZOT ANBRASE  
                                    Ankor enn!  
Pou'ena trazedi si garrbarr vini.  
YAGO  
(ar limem ) Zot bien ako rde! Ler mo met mo not  
Lerla nou g ete. 
OTELO  
                         Nou al dan sato.  
Lager finn fini. Larme Tirk dan tengn.  
Ki nouvel mo bon gouverner dan lil?  
Gate, mo dir twa, isi to ena  
Dimoun ki kontan to prezans isi.  
O Desdemona, mo pe rabase  
Telman  mo ere. Eh mo bon Yago,  
Retourn dan lepor pou okip bagaz  
Ki dan mo kabinn. Kapitenn bato  
Li komann respe. Dir li vinn get mwa  
53 
 Dan sitadel. Vini Desdemona.  
Mo kontan tou finn fini bien.  
ZOT TOU SORTI APART YAGO EK RODERIGO  
YAGO  
(Ar enn serviter ) Atann mwa kot lepor. ( ar Roderigo ) Vinn la. Si to enn vre zom – nou grandimoun dir ki enn 
zom amoure souvan gagn kouraz ki normalman zame li ena – ekout mwa. Lietnan Kasio aswar pou mont 
lagard. Premie dabor, les mo enform twa ki Desdemona amoure ar li.  
RODERIGO  
Pa vre! Enposib!  
YAGO  
Choupchap! Ekoute! Rapel violans so lamour kan zoulou tamtam ti fer so fanor, deklar gran mari? Eski 
lamour pou tini ler li radote? Pa zis nouri lespwar dan leker silansie. Bizen giji -giji lizie madam la. Lerla louk 
afro pou degout so an vi. Kan disan n epli marse ar routinn fizik, bizen zafer spesial pou fit lapeti: bote fizik, 
choula zenes, manier jenntoulmenn. Zoulou tamtam peyna tousa! Akoz li mank tousa, madam la pou gagn 
repignans, maloker pou chom so lagorz, degou pou ranplas lamour.  So prop natir pou dikte li ki pou fer: 
rezet zoulou tamtam, rod so prop kalite. Reflesi aster, kisannla dapre twa pou pran plas Afro lor lili. Kasio. 
Enn salte ki konn pas bagou, ki fer zes touy konesans. Tou seki li anvi se kas enn yenn. Sal oportinis ki  exper 
trafike -mardaye. Veritab batar Lisifer. Me sa bezsominn la ena kalite ek kouler ki atir lespri tann e fam Afro 
finn fini tase.  
RODERIGO  
Kouma pou kwar sa. Sa fam la paret anzelik.  
YAGO  
Foutez! Li pa bwar ambrozia me diven ki fer ar rezen. Si li ti a nzelik, li ti p ou kol ar zoulou tamtam? Makacha 
beni! To pa ti yam li pe grat -grat so lame? Non?  
RODERIGO  
Mo ti kwar polites.  
YAGO  
Polites? Non, polifes. Ledwa signal dezir malis. Lalev sitan pre ki respirasion pe fini maye, fer koustik – 
lentansion malang . Sa zis so rek lam. Pli divan lekor kont lekor kole kouma bigorno lor ros. Bez sa! Swiv mo 
enstri xion. Mo finn amenn twa depi Veniz; aswar nou manz ar li. Ki bizen fer? Kan so ler vini, mo pou dir 
twa. Kasio pa konn twa. Profit lokazion dan nwar pou provok  li. Mo sir to pou kone kouma profit lokazion. 
Pa per, mo pou la, koste ar twa.  
RODERIGO  
Pa konpran.  
YAGO  
Kasio sap lor kal brit. Mo sir li pou atak twa si to konn provok li. Mo pou servi sa sitiasion la pou fer lotorite 
dan Sip kas so promosion e sispann so pouvwar. Ler  li finn dezonore, li pou fasil pou twa kouma mwa pou 
nou rant dan bit.  
RODERIGO  
Korek sa si to fer leneseser.  
YAGO  
No problemo! Nou zwenn dan sitadel. Mo bizen debark so bagaz. Salam!  
RODERIGO  
Salam!  
LI SORTI  
YAGO  
(Ar limem ) Mo pa ena dout Kasio kontan li;  
Li kontan Kasio sa mo plis ki sir.  
Mo konn Otelo. Mo bizen admet  
Li enn bon dimoun e enn bon mari.  
Mo bizen admet mo pa ensansib  
Bote sa fam la, pa pou fongoyo  
Me pou fit vanzans parski mo bien kwar  
54 
 Misie Otelo finn souk enn ti plas  
Ant de  dra m aryaz. Bizen regle kont:  
Li finn gout mo fam; les mo gout so fam.  
Si mo pa reysi, omwen mo kapav  
Fit so zalouzi, anpes li dormi.  
Pou reysi mo kou, mo bizen servi  
Enn fatra Veniz, Sir Roderigo,  
Pou may dan latrap Sir Mikel Kasio,  
Met dibri ant li ek S ir Ote lo 
-Kasio 'si mo kwar grat poson kot mwa - 
Me ki pli zoli, mo fer Sir Zoulou  
Remersie mwa pou mo senserite  
Parski mo'nn reysi tourn li anbourik,  
Detrir so lavi, eklat so menaz,  
Savir so lespri. Mo fier mo zeni!  
Ar krann grandimoun mo fer satini.  
LI SO RTI 
AK 2 SENN 2  
DAN SIP; DAN LARI ; PORTPAROL OTELO LIR ENN PROKLAMASION  
PORTPAROL  
Otelo, nou zeneral nob ek vayan, ena plezir anons zot ki dapre dernie nouvel tou bann bato Tirki finn 
nofraze. Pou selebre laviktwar seswar tou dimoun dan Sip pou fete. Pou ena konser, bal, piknik lor laplaz e 
sakenn pou amize dapre so kiltir ek so gou. Zeneral pe osi enform tou dimoun ki pou ena selebrasion so 
maryaz ar Madam Desdemona. Restoran, magazen ek laboutik pou res ouver ziska onz -er aswar. Bondie 
beni Sip ek nou ze nera l. 
LI SORTI  
 
AK 2 SENN 3  
DAN SIP; ENN LASAM DAN SATO ; OTELO, DESDEMONA, KASIO EK SERVITER RANTRE  
OTELO  
Mo bon Maykel, okip sekirite.  
Falepa personn al andeor kad.  
KASIO  
Yago finn gagn lord okip tou detay  
E mwa anretour pou soupervaiz tou.  
OTELO  
Sans no u'en a Yago. Bonswar bon Maykel!  
Dime gramaten boner vinn get mwa  
Pou enn plan travay. Mo Desdemona,  
Mo lamour beni, aster nou kapav  
Zwir fri nou lamour. Bonswar tou dimoun!  
OTELO, DESDEMONA EK SERVITER SORTI  
YAGO RANTRE  
KASIO  
Korek Yago? To finn okip tou? Nou' al lor platform?  
YAGO  
Tro boner. Pa'nkor di -zer. Zeneral finn larg nou boner pou al tir zi lamour ar so Desdemona. Pa kapav blam 
li. Li pa finn gagn lokazion pou fer aswar galoup kouma fou. Bondie mama! Sa fam la li enn lasours zwisans 
pou divinite.  
KASIO 
Li enn madam siperb!  
YAGO  
Mo sir dan so katalog, kamasoutra perdi pwen.  
55 
 KASIO  
Li enn madam sivilize, ekilibre ek extra bon.  
YAGO  
Ayo so lizie! Enn envitasion pou delis sekre.  
KASIO  
Zoli lizie ki transpir senserite.  
YAGO  
So lavwa kouma enn envitasion po u sot lor lili.  
KASIO  
Lavwa mizikal ki envit armoni.  
YAGO  
Garanti zwisans ant de dra. Lietnan rilax. Mo finn amenn enn bon karaf diven e detrwa kamwad Sip ki anvi 
bwar lasante Otelo Afro.  
KASIO  
Seswar non, mo bon Yago. Mo pa tini labwason. Si ti kapav sosi alize san pik enn zafer!  
YAGO  
Bann bon dimoun sa. Zis enn ver. Mo va bwar leres.  
KASIO  
Mo finn deza bwar enn , melanze ar enn ta zi. Deza mo figir rouz. Si mo pran enn deziem, mo fouti net.  
YAGO  
Seswar bizen diwana -mastana. Bann k amwad la pou ofanse si ou refize.  
KASIO  
Kot zot?  
YAGO  
Deor, kot laport. Dir zot rantre?  
KASIO  
Oke me mo pa kontan seki mo pe fer.  
LI SORTI  
YAGO  
Si mo reysi fer li aval enn ver  
Mo sir li pou devir anbalao.  
Pou enn bagatel li pou rod lager.  
Lot kote gopia, Sir Roderigo , 
Anba lamer ne t. Li'nn devid boutey  
Pou bwar lasante Madam Otelo.  
Li pe mont lagard. Ena trwa zenes  
Tabardenn ki kiin defann zot loner  
Pou enn wi, enn non. Lalkol pe sorti  
Par zot trou zorey. Zot 'si zot degard.  
Mo pou met Kasio dan tro upo soular.  
Enn ti etensel lev bel  makanbo.  
Choupchap! Zot vini.  
KASIO, MONNTANO EK BANN JENNTOULMENN RANTRE  
Si tou mars dan lord kouma mo finn plann,  
Roule mo Sir Zil, amenn mwa dan por.  
KASIO  
Non, non ase! Mo'nn deza tro bwar.  
MONNTANO  
Zis enn tipti. Enn demi topet. Parol solda.  
YAGO  
Plen bann ver.  
LI SANTE  
Timimi met zafer la dan sa ver la;  
56 
 Dan sa ver la, dan sa ver la.  
Bay Kedou kan solda swaf  
Pa tike pou plen so ver.  
Plen bann ver, mo dir!  
KASIO  
Ala zoli sante la.  
YAGO  
Mo finn aprann sa dan tavern Anvil kot boutey plen pa fer zot per. Zans Anvil bat zot tou dan sarayon.  
KASIO  
Pa dir mwa!  
YAGO  
Soular Anvil zis gagn konpran kan lezot pe tom sek, vomi zot trip.  
KASIO  
Lasante nou zeneral!  
MONNTANO  
Mo rann zariko, Lietnan.  
 
YAGO  
LI SANTE  
Lerwa Mousana ti mari lare,  
So kalson ti rapiese,  
Servi  kravat pou tini li.  
Li dir so tayer ti kouyonn li.  
Ranpli ver, pa per!  
KASIO  
Eh Yago, deziem la pli zoooli.  
YAGO  
Ou'le mo refer?  
KASIO  
Pa neseser! Mo'nn plen ar mousana. Mwa mo konn enn sel zafer. Bondie ko ne. Ena nam merit sove; ena 
nam ki sove net.  
YAGO  
Foul laverite!  
KASIO  
San ofans personn mo kwar ki mo merite ki sov mwa. Yes!  
YAGO  
Foul dakor patron!  
KASIO  
Mo pas avan. Priyorite pou lietnan. Nou'al okip nou zafer. Urgent biznes! Pa kwar mo'nn sou. Detrwa ver pa 
pou debalans mwa. Mo pa sou vouzot. Sa mo  zom. Sa mo lame drwat; sa mo lame gos. Mo dibout drwat. 
Mo koz drwat. Lefrayt.  
TOU DIMOUN  
Foul korek sef!  
KASIO  
Met dan latet … mo … pa souuuu …  
LI SORTI  
MONNTANO  
Nou al lor platform pou mont lagard.  
YAGO  
Zot trouv sa Misie ki finn fek ale?  
Enn mari solda , mari dirizan.  
Me get so defo ki nway so verti.  
Fer sagren! Me seki pir dan tousa  
57 
 Zeneral Otelo fer li konfians.  
Akoz sa prepar zot pou katastrof.  
MONNTANO  
Toultan li koumsa?  
YAGO  
                         Li sou, li dormi.  
Si li pa bwar li fer so travay b ien. 
Me la …  
MONNTANO  
          Mo kwar bizen dir Otelo  
Ki trouv so kalite san so defo.  
Ki ou panse?  
RODERIGO RANTRE  
YAGO  
(Koz ar Roderigo ) Al swiv lietnan Kasio.  
RODERIGO SORTI  
 
MONNTANO  
Li bien grav ki sekirite pei  
Lor zepol frazil enn dimoun enstab.  
Mo k war neseser enform zeneral.  
YAGO  
Pa kont lor mwa pou fer sa Gouverner.  
Mo kontan Kasio e mo pou fer tou  
Pou ed li sorti.  
TAPAZ ANDEOR LASENN; KIKENN PE KRIYE 'OSEKOUR'  
                   Ki pe arive?  
KASIO RANTRE, PE GALOUP DERYER RODERIGO  
KASIO  
Toutouk, s alte, verminn …  
MONNTANO  
Ki problem lietnan?  
KASIO  
Enn nwar touni pe rod dir mwa kouma fer mo travay. Mo rant dan so vant, mo sorti lavey lane!  
RODERIGO  
Tous mwa si to enn zom!  
KASIO  
To vantar, sovaz!  
LI FOU RODERIGO ENN RAKLE  
MONNTANO  
Lietnan, tini -tini! 
KASIO  
Larg mwa avan mo kas to lagel!  
MONNTANO  
Dousman! Lalkol pe koze.  
KASIO  
Mwa? Souou?  
ZOT LAGER  
YAGO  
(ar Roderigo ) Al deor lor vites; kriye lasasen.  
RODERIGO SORTI  
Mo bon lietnan! Eh mesie, enpe reteni!  
Osekour! Lietnan, Gouverner!  
58 
 Sa ki apel mont lagar d? 
ENN LAKLOS SONE  
Kisannla pe sonn laklos? Minisprens?  
Tou dimoun pe leve. Bez lor ou Lietnan.  
Ou repitasion dan tengn.  
OTELO EK BANN JENNTOULMENN RANTRE. ZOT T OU ARME.  
OTELO  
Ki sa dezord la?  
MONNTANO  
                       Li finn bles mwa Sir!  
Mo bizen dokter.  
OTELO  
                      Chombo, mo dir zot!  
YAGO  
Arete Misie Kasio, arete!  
Zot pe bliye ki nou pa bann sovaz.  
Zeneral Otelo dir zot chombo.  
OTELO  
Kisannla finn fann zizani isi?  
Ki zot kwar aster, zot dan Tirki la?  
Barbar pou onte ar seki zot fe r! 
Onom bienseans aret bakanal!  
Si kikenn bouze, li marsand lamor!  
Fer aret laklos, pe deranz somey!  
Mo bon Yago, twa ki paret bien tris,  
Kisannla finn koumans sa dezord la?  
YAGO  
Pa kone Patron! Tou ti bien trankil.  
Enn kou choula la monte, devir tou.  
Enn maledi xion koumans fer ravaz.  
Mo prefer ti mor avan sa douk la.  
OTELO  
Maykel, dir mwa ki finn ariv zot tou.  
KASIO  
Pardon Zeneral! Mo dan k onfizion.  
OTELO  
Monntano, twa ki model polites;  
To repitasion finn depas frontier;  
Ki finn pous twa dan lebra enfernal ? 
MONNTANO  
Zeneral Otelo, mo blesir bien grav;  
Plito dir Yago explik evennman;  
Difisil pou mo koze – douler for - 
Mo pa kwar , Senier , mwa ki finn fane,  
Amwen selfdifens finn vinn enn pese.  
OTELO  
Pa fer mwa sape! Tansion mo koler  
Devir larezon. Pa fors mwa kraz tou!  
Kikenn dir mwa vit kisannla finn larg  
Sa makanbo la. Si mo may koupab,  
Mem si li mo frer, li pou pey bien ser.  
Ki pe ariv zot? Dan danze lager,  
Kan pep pe gagn per, bann ki responsab  
59 
 Nou sekirite, kouma bann sovaz,  
Kouma bann vwayou pe desir lape  
Ek sekirite. Sivilize sa?  
Yago, to temwen; aster dir mwa tou.  
MONNTANO  
Mem si to siperyer entimid twa,  
Loner obliz twa koz laverite . 
YAGO  
Pardonn mwa Senier! Mo prefer zot koup  
Mo lalang isi ki dir enn parol  
Ki fer mo lietnan gagn problem ar zot.  
Sa pa ve dir ki laverite pou  
Fer li gagn problem. Senier Otelo,  
Gouverner ek mwa, nou ti pe koze;  
Enn kou san atann, enn dimoun dan pens  
Kriye osekour; Kasio par deryer  
Menas pou touy li. Senier Monntano  
Sey kalme Kasio; mwa mo fons deryer  
Pov malere la, anpes li k riye - 
So tapaz ti pe efrey bann dimoun  
Ki ti pe dormi. Kasio ti galoup  
Pli vit; li ti depas mwa. Mo'arete.  
Retourne. Ti ena tapaz l epe.  
Kasio for -for ti zour gro -gro zoure.  
Zame mo finn tann grosierte koumsa!  
Timama apre, mo real ver zot.  
Zot ti pe lager parey kouma ou  
Ti trouv zot apre. Samem tou Senier!  
Mem pli bon dimoun parfwa fer erer;  
Kasio finn kapav fer enn ti erer  
Paret kouma lotla finn bien kapav  
Bles Kasio, fer li perdi so pasians.  
OTELO  
Yago, mo konpran, to pe rod kasiet  
Pese mo lietnan. Kasio mo'nn desid  
Pou tir to galon, sispann to fon xion. 
DESDEMONA RANTRE AKONPAGNE PAR BANN DAMDONER  
Gete kouma to'nn deranz mo madam!  
Tansion pinision!  
DESDEMONA  
                          Ki sa dezord la?  
OTELO  
Dife la finn tengn. Nou retourn kot nou.  
Gouverner , mo pou okip twa momem.  
ZOT SARYE MONNTANO, SORTI  
Yago mo nom twa sef sekirite.  
Kalme bann lespri ki tro exite.  
(ar Desde mona ) Lavi enn solda, to'nn trouve koko,  
Souvan li koumsa. Kriz kraz nou repo!  
TOU DIMOUN APART YAGO EK KASIO SORTI  
YAGO  
Ou finn bles e Lietnan?  
KASIO  
60 
 Wi, peyna geri!  
YAGO  
Ase badine!  
KASIO  
Yago, mo repitasion finn fini, Yago, repitasion. Mo nam imortel finn al dan tengn; zis lekor bebet ki la. Kan 
repitasion fini, lavi pa vo nanye.  
YAGO  
Fouf! Mo ti kwar sa koson la ti bles ou. Repitasio n enn foutez. Tank ena lavi nou fer repitasion; kas li, ranz li, 
repar li, makiy li. Ou finn fer mwa per pou nan ye. Pa fasil ar ou bos! Zeneral Otelo finn sap lor kal; taler li 
pou reflesi e li pou realize ki enn Afro bizen soutien enn jenntoulmenn Veniz. Konn organiz lobi e ou pou 
regagn ou plas e kikfwa enn promosion.  
KASIO  
Mo prefer fer petision pou dimann plis m epri. Mo finn desevwar enn gran lider. Mo merit mo pinision. Enn 
soular; enn nenport; enn vantar deklar fezer, fer fanor. Zaze, zoure, zestikile . Artikil gonaz. … Lalkol to vre 
nom se Satan.  
YAGO  
Kisannla ou ti pe swiv ar ou lepe? Ki li ti fer ou?  
KASIO  
Pa kone!  
YAGO  
Fer enn ti zefor.  
KASIO  
Vagman mo rapel enn pake zafer san okenn presizion. Mo finn lager. Kifer? Pa kone. Ayo Bondie, par 
momem mo finn vers pwazon dan lestoma pou touy mo servo. Ar lapeti, mo finn fer zanfan Bondie vinn 
esklav demon.  
YAGO  
Be ou paret korek. Ou finn geri vit.  
KASIO  
Soulezon vinn sibaltern lakoler. Aster mepri pou mo prop ekzistans ranplas tou. Lamor enn delivrans!  
YAG O 
Ayo Patron! Ou tro sever ar oumem. Kan konsider sitiasion dan pei, li enn move moman. Ti pou bon si sa pa 
ti arive. Me li finn arive. Aster bizen gete kouma pou redres labar.  
KASIO  
Ler mo dimann li re -entegre mwa li pou dir mwa mo enn soular. Mem si mo t i enn mons set latet mo ti pou 
kwak ar sa komanter la. Eski enn sovaz, enn boufon kouma mwa kapav revinn rezona b? Ah larak! Sak gout 
se demon anpersonn!  
YAGO  
Pa ekzazere! Enn ti drink li extra bon pou lasante moral ek sosial. Ou kone mo apresie ou?  
KASIO  
Wi, mo kone. ... Kasio soular!  
YAGO  
Mem pli gran dimoun finn deza soule ar larak. Bliye sa! Aster anou gete ki nou kapav fer pou dres ou papie. 
Zeneral Otelo so madam finn vinn so zeneral. Mo kapav dir sa parski li konsantre tou so lenerzi lor 
apresiasion e k admirasion so bote, so verti. Al get li, plengn ar li, sipliy li pou ki li pled dan ou faver pou ou 
regagn o u plas. Madam la telman bon ek zenere ki li pou fer plis ki bizen pou dres ou papie. Sipliy li pou met 
enn bandaz pou remet ansam de bout ki finn separe e mo kapav parye ki lamitie brize pou vinn pli for ki 
avan.  
KASIO  
Mersi! Enn bon konsey sa!  
YAGO  
Mo lav i toultan motive par senserite ek bonte onet.  
KASIO  
61 
 Mo dakor. Boner dime gramaten mo pou al get bon Madam Desdemona pou dimann li ed enn malere. 
Bizen trouv enn sime sorti.  
YAGO  
Parfe! Sori Patron, mo bizen al okip mo devwar.  
KASIO  
Bonswar, mo bon Yago.  
LI SORTI  
YAGO  
Ki sa toutouk la kapav dir aster  
Ki mo enn verminn kan mo donn gratis  
Bon konsey onet ki fer de doushmann  
Vinn torsenn kole? Li bien f asil sa,  
Gagn Desdemona so soutien senser.  
Natir madam la ranpli ar bonte;  
San difikilte li fer 'Ton Zoulou  
Rezet bann prensip parski so pasion  
Finn fini may li, bayonn, ligot li.  
Madam la kapav vir -vir, tourn -tourn li;  
Ranz bien so kari, plen so vant gour man  
Ar masala rar. Mwa mo enn verminn?  
Mwa ki pe montre sime redanpsion?  
Ah Sover Lanfer! Kouma Lisifer  
Mo pla n diabolik degize a n blan  
Annyo kotone. Ler Desdemona  
Pe pled anfaver so galan Kasio,  
Mwa mo pou plen zorey zoulou tamtam  
Ar sa mesaz la: “Galan f inn pran plas  
Dan lili maryaz; mari perdi plas;  
Galan gagn li bonn.” Peyna kouyonad!  
Mo zeni siperb! Servi zantiyes  
Pou fabrik lasenn pou may bann poson.  
Zot mari kouyon!  
RODERIGO RANTRE  
                         Ki nouvel dalon?  
RODERIGO  
Mwa mo pa lisien l asas ki pe galoup deryer zibie; mo plito zibie ki pe bour brit. Mo pos vid. Mo finn fek gagn 
enn bate  kondire. Sel zafer pozitif: mo enpe mwens kouyon. Ar pos vid e latet enpe plen mo pe retourn 
Veniz.  
YAGO  
Tris sa kan dimoun finn perdi pasians!  
Pa kone, “ Tikou -tikou touy loulou!”  
Nou servi lespri, nonpa sorselri  
E travay lespri pran boukou letan.  
Kasio f inn rens twa. Dakor! Me Kasio  
Ki finn may dan lak. Fri ki mir premie  
Premie pou tonbe. Pran pasians beta!  
Barlizour dan les! Letan galope!  
Al dan to lasam.  Napa rezenbe.  
Atann mo konsign. Fonndos mo dir twa!  
RODERIGO SORTI  
Mo bizen fer vit de zafer irzan:  
Mo persiad mo fam koz ar so patronn  
Pou pled anfaver bachara Kasio;  
62 
 Mwa mo plas zoulou pou fer li tande  
Kouma so madam kontan so lietnan.  
Peyna lot sime! N o katakata;  
No tini -tini. Anou kraz boja!  
LI SORTI  
AK 3 SENN 1  
DAN SIP; ANDEOR LASAM DESDEMONA ; KASIO, MIZISIEN EK KLOUN RANTRE  
KASIO  
Mizisien, dibout la. Zwe enn ti ler  
Pou salie nou Zeneral Otelo.  
ZOT ZWE  
KLOUN  
Dir mwa bann kamwad, zot enstriman sort Se sel? 
MIZISIEN 1  
Kifer?  
KLOUN  
Zot koz dan nennen.  
MIZISIEN 1  
Pa konpran Mister.  
KLOUN  
Enstriman la larg divan?  
MIZISIEN 1  
Larg divan?  
KLOUN  
Larg divan par deryer.  
MIZISIEN 1  
Kot sa?  
KLOUN  
Kot lake pouse.  
MIZISIEN 1  
Lakle lamizik?  
KLOUN  
Lake kot divan sort p ar deryer. Ala enn tikas! Patron la telman kontan zot tapaz ki li'nn dir mwa pey zot bien 
pou ki zot aret zwe. Li prefer silans. … Bon, fer bon zanfan. Ramas enstriman, ris fermtir ekler. Fonndos, 
otankevouzet.  
MIZISIEN SORTI  
KASIO  
To tann mwa, bon kamwad?  
KLOUN  
Mo pa tann bon kamwad. Mo zis tann ou.  
KASIO  
Aret fer lenteresan!  
KLOU N 
Ou trouv mwa enteresan?  
KASIO  
Nou koz serye. … Si ou trouv madam ki damdoner Madam Otelo, dir li ki Misie Kasio ti'a kontan koz ar li. 
Kapav kont lor ou?  
KLOUN  
Si li pa envizib mo pou dir li ki Misie Kasio ti'a kontan koste ar li.  
LI SORTI  
YAGO RANTRE  
KASIO  
Re-bonzour Yago!  
63 
 YAGO  
Savedir ou pa finn dormi ditou.  
KASIO  
Kouma soley ti bien pre pou leve  
Ler nou ti kas bann, mo finn prefer bord  
Isi boner pou, pardonn mwa Yago,  
Koz ar o u madam ler li pe'al travay  
Pou dir li ed mwa ouver enn laport  
Pou m o kapav koz ar Desdemona.  
YAGO  
Enn bon desizion! Atann mo dir li  
Ouver enn laport, sinon enn lenpos.  
Les mo tras enn plan, fer nou zeneral  
Kit teren ale pou ki nanye pa  
Anpes de dimoun dir  seki zot 'le.  
KASIO  
Mersi bon Yago!  
YAGO SORTI  
Rar zwenn enn kikenn osi bon ki li.  
EMILIA RANTRE  
EMILIA  
Bonzour zoli boug! Mo bien sagren ou  
Me li zis enn ti problem pasaze.  
Mo finn tann madam ek misie koze;  
Madam pran ou par ar boukou lafors.  
Nou zeneral  dir ki ou erer grav  
Parski ou finn bles enn bien grandimoun  
Dan nou ti pei. Fasil perdi plas.  
Me li azoute ki li kontan ou,  
Ki li pa bizen ekout petision.  
Kan so ler vini li pou redonn ou  
Ou plas responsab, rann ou ou meday.  
KASIO  
Mersi! Malgre sa, si pa  pe rod tro,  
Donn mwa lokazion dir zis detrwa mo  
Ar Desdemona.  
EMILA  
                    Swiv mwa dan lakaz.  
Ou pou gagn ou sans pou koz ar Madam.  
KASIO  
Mersi Emilia!  
ZOT SORTI  
 
AK 3 SENN 2  
DAN SIP; ANDEOR SATO ; OTELO, YAGO EK JENNTOULMENN RANTRE  
OTELO  
Donn sa bann let la kapitenn bato  
Pou ki li enform senater Veniz  
Sitiasion dan Sip. Aster mo kapav  
Enspekte travay fortifikasion.  
Vinn zwenn mwa laba.  
YAGO  
                               San perdi letan!  
64 
 OTELO  
Mesie, vinn ar mwa pou kontrol travay.  
JENNTOULME NN 
Dir ki bizen fer. Nou ekzekite.  
ZOT SO RTI 
 
AK 3 SENN 3  
DAN SIP; ENN LASAM DAN SATO ; DESDEMONA, KASIO EK EMILIA RANTRE  
DESDEMONA  
Pa fatig latet, mo zanti Kasio,  
Mo pou pled pou ou.  
EMILIA  
                            Fer ou bes Madam!  
Mo bon Yago 'si pe s oufer ar sa.  
DESDEMONA  
Enn bon dimoun sa! Pa traka Kasio.  
Biento mo mari ek so bon lietnan  
Pou revinn entim.  
KASIO  
                        Ayo bon Madam!  
Pa kone kouma tousa pou fini  
Me mo garanti, tank ena lavi  
Mo pa pou bliye.  
DESDEMONA  
                       Mo kone Kasio.  
Ou ek mo m ari, zot kouma pil -fas; 
Mo kapav predir ki biento zot de  
Pou revinn seki avan zot ti'ete.  
KASIO  
Eskiz mwa Madam me tousa kapav  
Pran boukou letan. Ler letan dousma  
Pe fer so travay, kapavet kikfwa  
Zeneral bliye seki ti ete.  
DESDEMONA  
Ayo mo Kasio, aret trak ase. 
Mo donn mo parol tank mo pa reysi,  
Mo pou kontinie lastik mo mari  
Ziska li sede. Atab, lor lili  
Otelo pou tann petision Kasio  
Ziska li sede. Fer konfians, Kasio,  
Ou avoka pa pou abandone.  
OTELO EK YAGO RANTRE  
EMILIA  
Mada m, Misie pe vini.  
KASIO  
Mo prefer ale.  
DESDEMONA  
Non, reste; ekout mwa koze.  
KASIO  
Madam, mo prefer pa la kan li la.  
Mo anbarase.  
DESDEMONA  
                    Mo bien konpran ou.  
65 
 KASIO SORTI  
YAGO  
Drol sa! Bien -bien drol!  
OTELO  
Ki zafer Yago?  
YAGO  
Nanye! P a enportan. Me si …  
OTELO  
Pa ti Kasio sa ki ti ar mo fam?  
YAGO  
Kasio Patron? Mo pa kwar Kasio ti  
Pou al kasiet ler li trouv ou vini.  
OTELO  
Mo bien kwar li sa.  
DESDEMONA  
                          Senier Otelo  
Mo ti pe koz ar enn dimoun ki pe  
Bien soufer ako z to pe boud ar li. 
OTELO  
Kisannla sa kapav ete, to kwar?  
DESDEMONA  
To lietnan Kasio, mo gran Zeneral.  
Si parol bankal fam ki kontan twa  
Kapav tengn laflam, fer zot tom dakor,  
O mo bienneme, pardonn to lietnan  
Ki finn fer erer me pa par expre.  
Mo kone Seni er kan pou akize , 
Kan pou pardone. Redonn li so plas.  
OTELO  
Limem ki ti la?  
DESDEMONA  
                   Wi, limem ti la.  
Mo bien sagren li. Pa gard dan leker.  
Pardonn so febles.  
OTELO  
                         Ankor tro boner.  
Pli tar va get sa.  
DESDEMONA  
Biento, mo gate?  
OTELO  
Pli vit ki kapav.  
DESDEMONE  
                      Tanto, ler manze?  
OTELO  
Pa seswar, gate.  
DESDEMONA  
                    Dime ler pran lench?  
OTELO  
Dime midi mo pou dan sitadel.  
Mo bien okipe.  
DESDEMONA  
Oke! Pa dime. Be apredime?  
Gramaten, midi, tanto ou aswar!  
66 
 Nek dir kan, gate. Selman pa tarde.  
Kasio regrete. E si bien gete  
So fot pa tro grav. Kan ena lager  
Biensir li normal ekziz disiplinn.  
Me Senier, aster, kapav pardone.  
Dir mwa Otelo kan to permet li  
Vinn explik so ka. Zame m o ti pou  
Refiz enn reket mo Prens Otelo.  
Pa bliye, gate, ki Maykel Kasio  
Ti toultan defann to entegrite.  
Mwa so avoka …  
OTELO  
Oke! Oke! Al dir li vinn get mwa.  
Difisil dir non.  
DESDEMONA  
                   Pa fer koumadir  
Mo pe rod mo bout. Non, non, non b aba! 
Mo pe pled anfaver to prop dibien,  
Pa pou lentere personel, do ta.  
Si ti personel, mo dir twa, koko,  
Mo ti pou gagn boukou difikilte.  
OTELO  
Mo Desdemona, rann mwa enn servis:  
Larg mo pastalon. Mo bizen travay.  
DESDEMONA  
Oke mo babou! Emilia swiv mwa.  
Pa kapav deranz Zeneral Marto.  
Salam mo lamour, mo disik kandi.  
DESDEMONA EK EMILIA SORTI  
OTELO  
Ah mo gran lamour! San lamour sakre  
Lanfer ki mo plas. Si mo lamour tengn  
Sivilizasion pou tengn anmemtan.  
YAGO  
Mo gran Zeneral!  
OTELO  
                    Wi mo b on Yago.  
YAGO  
Ler ou ti kourtiz tifi Brabanntio,  
Misie Kasio ti konn ou afe xion?  
OTELO  
Depi zour Z. Kifer to dimande?  
YAGO  
Akoz samem bos. Pa kwar mo kirye.  
OTELO  
Pa koz parabol.  
YAGO  
                     Li ti konn li?  
OTELO  
                                      Wi! 
Souvan li ti fer mesaze ant nou.  
YAGO  
Anbon.  
67 
 OTELO  
Anbon? Ki anbon pe vinn fer ladan?  
To soupsonn marday?  
YAGO  
                                Marday Zeneral?  
OTELO  
Marday, wi marday!  
YAGO  
                            Kouma pou kone?  
OTELO  
Dir k i to panse.  
YAGO  
                      Panse, Zeneral?  
OTELO  
Panse, Zeneral! Aret repete  
Kouma kikenn pe kasiet enn sekre.  
Ki to pe kasiet? Fekla mo'nn tann twa  
Dir dan to moustas, “Mo pa kontan sa!” 
Ki to pa kontan? Kan mo fek dir twa  
Ki li ti kone lamour  ant nou de  
To ti dir, “Anbon!” andire pa bon.  
To ti frons soursi andire to pe  
Blok sirkilasion enn move panse.  
Si to estim mwa Yago, dir mwa tou.  
YAGO  
Ou bien kone Sir ki mo estim ou.  
OTELO  
Yago mo konn bien to senserite;  
To fransiz onet zame ezite.  
Bann  paser siro, bann meter dan serk  
Servi retorik pou anbet piblik.  
Twa to pa koumsa me les mo dir twa  
To ezitasion kan to koz Kasio  
Fer mwa soupsone ki ena marday.  
YAGO  
Patron, mwa mo kwar  ou lietnan onet.  
OTELO  
Mo 'si mo kwar sa.  
YAGO  
                        Dimoun ti bizen  
Seki zot paret. Zes touy konesans  
Fer boukou dega.  
OTELO  
Dakor. Falepa nou fer sinema.  
YAGO  
Akoz sa mo kwar li pa pe zwe fim.  
OTELO  
To pa pe dir tou. Ale bon Yago,  
Pa p er pou dir mwa seki to kone.  
Parol degelas parfwa neseser  
Pou nou met okler a xion degelas.  
YAGO  
Zeneral, mo pa enn nenport ki koz  
68 
 Bonavini pou fer ler, fer plezir.  
Kouma pou kone kot vre, kot manti?  
Mem divan sefziz ena rabase,  
Koz manti pou trik sime lazistis.  
OTELO  
Yago, mo kone to pa pe dir tou.  
Si to estim mwa, li enn tr aizon  
Si to gard sekre enn lenformasion  
Ki konsern mo fam.  
YAGO  
                           Pardonn mwa Patron!  
Souvan -souvan mo kwar mo trouv ki xoz 
Ki anverite napa ekziste. Grandimo un ki saz  
Zot refiz pran kont mo rev, mo fantasm.  
Akoz sa mo pa kwar enn b on zafer,  
Pou ou, swa pou mwa ki mo rakont ou  
Mo bann panse fou.  
 
OTELO  
                               Ki to pe kasiet?  
YAGO  
Bon repitasion, samem nou trezor  
Ki nouri nou nam. Kan kok en mo kas  
Pe koken gonaz; kan koken mo nom,  
Sa enn lot zafer. Li pa vinn p li ris 
Move voler la. Mwa mo vinn pli pov.  
OTELO  
Yago mo pou fer twa debal to sak!  
YAGO  
Enposib! Mo leker dan ou lame.  
Sekre bien garde pa pou kas lakle.  
OTELO  
To pe kas lakle.  
YAGO  
                       Tansion Zeneral!  
Tansion zalouzi defonse, rantre.  
Enn mons set latet, toultan afame.  
Enn mari tronpe li viv san traka  
Si li bien promne seki so fam fer  
Me enn amoure ki soupsonn marday  
So lavi amer fer lanfer mwens pir.  
OTELO  
Ayo mo mama!  
YAGO  
Kan enn pov ere, li pli ris ki ris;  
Enn risar miliarder li bie n-bien pov  
Si toultan li per ki li pou vinn pov.  
Bondie dan lesiel protez nou lape  
Kont mons zalouzi.  
OTELO  
                          Zalouzi? Kifer?  
Eski to kwar mwa mo pou les bann dout  
Anpwazonn lespri ek lavi maryaz?  
69 
 Les bebet fer sa, pa dimoun onet.  
Si mo fam zoli, kontan bel lavi,  
Frekant sosiete, kontan lamizman,  
Pa kwar Otelo pou frons so soursi,  
Soupson n sipaki. Non, non, non Yago!  
Lizie Desdemona ti swazir mwa  
E mo lizie pou kwar seki li vwar.  
Si dout fer so zes, mo pou al rod prev;  
E ler mo gagn prev mo pran desizion:  
Swa lamour ale ousa zalouzi.  
YAGO  
Mersi Zeneral. Aster mo kapav  
Koz ar ou fran-fran; exprim san rezerv  
Lwayote nouri ar mo lamitie.  
Mo pa pe dir ou ki mo ena prev  
Lor zestaz entel. Ou pa konn manier  
Bann madam Veniz. Vey bien so dema rs 
Kan li zwenn Kasio. Bann madam Veniz  
Pa kasiet Bondie seki zot kasiet  
Zot mari marye. Moralite  lot! 
Seki pa bon fer zot bien kontan fer  
Me zot bann gran zwer kasiet zot pianter.  
OTELO  
Pa dir mwa!  
YAGO  
Pa bliye li ti trik so prop papa - 
Maryaz gat -nasio n – e ler li fer kwar  
Ou figir fer per, samem li kontan.  
OTELO  
Pa manti Yago!  
YAGO  
                     Si li ti kapav  
Anbet lizie bonom la, fer li kwar  
Finn fer longanis – Ayo pardonn mwa!  
Akoz mo tro kontan ou alala  
Mo pe fane.  
OTELO  
                 Non ! Pa kwar sa Yago.  
YAGO  
Mo kone patron, ou leker fermal.  
OTELO  
Pa ditou Yago!  
YAGO  
                      Pa kasiet Patron.  
Mo zis espere ou realize  
Mo lamour pou ou koz laverite.  
Ou bien boulverse. Mo pa ena prev.  
Mo zis soupsone. Bliye tousa Sef!  
OTELO  
Pa traka Yago.  
YAGO  
                    Si ou les ale,  
Seki mo finn dir kapav fer fra ka. 
70 
 Kasio mo kamwad. Ou fron ramase.  
Tousa zis rimer.  
OTELO  
                     Mo pa boulverse.  
Mo kone mo fam zame pou fer sa.  
YAGO  
Bravo Desdemona ek Otelo!  
OTELO  
Me li  vre parfwa, natir kas kontour …  
YAGO  
Sa li vre Patron. Li finn gagn demann  
Gran fami, so prop kalite ek ran.  
Li finn refize. Dimoun kapav dir  
Ki so latet dir. Eh Patron pa kwar  
Mo pe kritik li. Pa ditou Patron.  
Zis enn reflexion. Kapav arive  
Li koumans ko npar ou ar so dimoun  
E regret seki dife lazenes  
Finn fer li fer.  
OTELO  
                   Salam! Ouver lizie.  
Si to trouv ki xoz met mwa okouran;  
Dimann to madam ouver so lizie.  
YAGO  
(pe sorti ) Salam Zeneral!  
OTELO  
Kifer mo'nn marye? Mo sir Yago konn  
Plis s eki li dir. Sa bon misie la  
Pa'le mo soufer.  
YAGO  
(retourne ) Patron, silvouple, aret trakase.  
Les letan travay. Mo sir ki Kasio  
Merit so fon xion me si ou ris renn,  
Retard desizion sa pou ed konpran  
Seki pa vizib. Si'ena ensistans  
Pou ki ou lietnan regagn s o meday  
Be lerla Patron konklizion fasil.  
Pa tro pran mwa kont. Mo la mour pou ou  
Anpes mwa trouv kler. Mo sir li onet.  
OTELO  
Mo kone ki mwa mo pou bizen fer.  
YAGO  
Orevwar Patron!  
LI SORTI  
OTELO  
Li'enn gran koko, mo fer li konfians.  
So lespri fite permet l i konpran  
Lafors ek febles dan lespri dimoun.  
Si Desdemona pe rod kas lalinn  
Malgre lafisel atas mo leker,  
Mo koup so difil, les li al maye,  
Al demay so may. Pa kapav bliye:  
Mwa mo enn Afro. Mo peyna kiltir  
71 
 Galan dan salon. Falepa bliye  
Mo nepli bien zenn – me mo pa tro vie - 
Mo finn perdi li. Solision valab:  
Bizen bat karte. O maledi xion! 
Enfidelite asasen maryaz!  
Figir anzelik, lapeti feros.  
Prefer viv kouma krapo marekaz  
Ki viv dan godam leker bienneme  
Ki fer lezot zwir. Dimoun bien plase  
Souvan zwenn ta se. Pa kapav bare  
Kan lamor vini. Koumsamem nou tou  
Nou prede stine pou get korn pouse  
Lor nou fron marye. Desdemona sa!  
DESDEMONA EK EMILIA RANTRE  
Sa fam enfidel? Enposib, mo dir.  
Li mo bienneme!  
DESDEMONA  
Elo, mo gate! Manze finn servi  
E bann envite saken n dan so plas.  
OTELO  
Momem responsab!  
DESDEMONA  
                           Koz enpe pli for.  
Eski to malad?  
OTELO  
                    Douler lor mo fron.  
DESDEMONA  
To tro fatige! Les mo atas li  
Ar sa mouswar la.  
OTELO  
                          Li bien tro tipti!  
LI POUS LAME DESDEMONA; MOUSWAR LA TONBE  
Les tonbe! Anou al dan nou lasam.  
DESDEMONA  
Ayo mo gate! Kifer to malad?  
OTELO EK DESDEMONA SORTI  
EMILIA  
LI RAMAS MOUSWAR LA  
Depi bien lontan Yago dimann mwa  
Koken mouswar la. Pa kone kifer.  
Premie souvenir p wenter ti donn li  
E Desdemona ti fer enn promes  
Ki zame -zame li pou separe  
Ar sa kado la. Ki Yago pou fer  
Ar sa mouswar la, zis li ki kone.  
Kifer mo donn li, momem pa kone.  
YAGO RANTRE  
YAGO  
Emilia ki to pe fer isi kouma'nn fol?  
EMILIA  
Bat lalang avan koze.  Si to'le seki mo ena dan mo lame.  
YAGO  
Seki to ena? Normal enn bagatel.  
72 
 EMILA  
Bagatel?  
YAGO  
Bagatel rim ar lagel.  
EMILIA  
To pa'le sa mouswar la?  
YAGO  
Ki mouswar?  
EMILIA  
Mouswar mo patron ti donn so patronn.  
YAGO  
Mo gete.  
EMILIA MONTRE LI. YAGO SOUK LI  
EMILIA 
Ki to pou fer ar sa?  
YAGO  
Choupchap! Enn lo uvraz zom. Ale, fonndos!  
EMILIA SORTI  
YAGO  
(ar limem ) Mo zet mouswar la dan lasam Kasio  
Kot zoulou tamtam fasil pou trouv li.  
Enn ti bagatel pou sem lagratel  
Dan lespri malad enn mari zalou.  
Pwazon pe travay dan lespri zoulou.  
Tipti detay ki bien inofansif  
Enn kou eklate kouma dinamit.  
Nek atann, gete!  
OTELO RANTRE  
Ala li vini! Mem morfinn aster  
Pa pou kapav donn twa somey profon  
Ki to bien bizen, O zoulou tamtam!  
OTELO  
Wi, li finn tronp mwa!  
YAGO  
                               Bourzwa, mo bourzwa!  
OTELO  
Sort divan mwa, twa. To finn met labrez  
Dan fon mo kalson. Enn mari tronpe  
Li pa pou soufer tank li pa kone.  
YAGO  
Patron ou tann mwa?  
OTELO  
Kan mo pa ti konn madam la so senn  
Mo ti viv anpe. Manz bi en, dormi bi en. 
Pa ti ena tras lalev vis Kasio  
Lor lalev mo fam. Si kikenn koken  
Kixoz pa servi, nou pa pou konsian  
Voler finn pase.  
YAGO  
                        Mo sagren tann sa.  
OTELO  
Si enn batayon, depi kapitenn  
Ziska sibaltern, ti zwir so lekor,  
73 
 Mo ti pou movi t ank mo pa kone.  
Parski mo kone mo'nn rant dan toufann.  
Adie, adie, adie satisfa xion! 
Adie, adie, adie trankilite!  
Adie, adie, adie repitasion!  
Otelo so rengn fini dan baydoum.  
YAGO  
Pa koz koumsa Zeneral.  
OTELO  
Twa bandi donn prev ki mo fam vang -vang.  
Donn prev ki vizib. Sinon tansion twa!  
Mo fini twa net.  
YAGO  
Fer sagren Patron.  
OTELO  
Donn mwa prev foutou! Prev ki enbarab.  
Prev irefitab. Sankwa to pey ser.  
 
YAGO  
Mo bon Zeneral!  
OTELO  
Si ar to mansonz to pe tortir mwa,  
Abandonn lafwa, efas to konsians,  
Envant  gro mansonz, fer pese orib,  
Fer lesiel plore, fer later tranble.  
Lanfer rasazie pa pou ena plas  
Pou dezas pli for.  
YAGO  
                       Lesiel pardonn mwa!  
O mo Zeneral, si ou pans koumsa,  
Mo demisione. Yago enbesil,  
Ala ki'arive kan to lamitie  
Pa konn so limit. Pran kont bachara,  
Lamitie onet peyna plas dan enn  
Lemonn ipokrit. Mo'nn konpran aster  
Afexion senser sem lagren maler.  
OTELO  
Kalme twa Yago!  
YAGO  
                        Kalme Zeneral?  
Kouma pou fer s a kan mo finn perdi  
Konfians mo Patron.  
OTELO  
                             Yago, konpran mwa.  
Mo nepli kone kot laverite:  
Mo fam li fidel ousa enfidel?  
Yago pe koz vre ousa koz manti?  
Mo'le prev! Donn mwa prev! Repitasion  
Mo Desdemona yer ti anzelik;  
Zordi  diabolik. Nwar kouma mo nwar.  
Lamor pre ferab. Prev, donn mwa prev. Vit!  
YAGO  
Aster mo sagren mo'nn koz sa ar ou.  
74 
 Ou sir ou'le prev? Ou pou satisfe?  
OTELO  
Wi, wi, mo'le prev. Mo pou satisfe.  
YAGO  
Get bien ki ou'nn dir. Divan ou lizie,  
“Chalo mere gori, tik, tik, tik!”  
OTELO  
Ayo lanfer modi!  
YAG O 
Pa fasil patron pou may zot anplen  
Pe deklenk resor lor lili bato.  
Ki mo pou dir ou? Difisil Patron  
Mem si zot ti vif kouma bann bebet  
Ansaler; difisil may zot kri -kri 
Pe regle lakor verse satanik.  
Malgre s a mo dir, si nou'ena pasians,  
Laport pou ouver l or laverite.  
OTELO  
Donn mwa enn sel prev ki li enn laryaz!  
YAGO  
Anbarasan Sef!  
Akoz lamitie onet ek senser  
Mo gagn lenpresion ki mo finn rant dan  
Enn kales kase. Pa kapav kile!  
Resaman mo ti partaz enn lasam  
Ar Lietnan Kasio. Enn ledan pouri  
Ti pe minn mo nam, anpes mwa dormi.  
Kouma ou kone ena so dimoun  
Ki dan zot somey rakont seki zot  
Ti fer dan lazourne. Kasio koumsa.  
Dan somey li dir, “Mo Desdemona,  
Mo lagam souna! Bizen konn kasiet  
Lamour ilegal.”  
Lerla li trap mo lame, anbras li.  
Apre li rod anbras mw a lor labous.  
Ler mo pous li, li rod mont lor mo vant.  
E li kriye for, “Kifer zoulou la  
Finn vinn koken mo siro zanana.”  
OTELO  
Move salte la!  
YAGO  
                   Me ti zis enn rev.  
OTELO  
Pa bizen p lis prev.  
YAGO  
Li vre ki enn rev kapav kas lakle.  
OTELO  
Mo pou detrip li! Move piten la!  
YAGO  
Dousman Zeneral! Nou pa ena prev.  
Benefisdidout! Me dir mwa enn kou:  
Zame ou finn trouv ou madam marye  
Sarye enn mouswar dekore ar frez?  
75 
 OTELO  
Mo ti donn li sa. Ti premie kado  
Ki mo ti donn li.  
YAGO  
                       Sa mo pa kone.  
Seki mo kone: Yer Misie Kasio  
Ti souy so lalev ar sa mouswar la.  
OTELO  
Si sa mouswar la …  
YAGO  
                           Si so mouswar sa  
Samem pli gran prev ki ou ti bizen.  
OTELO  
Kifer verminn la p'ena mil lavi!  
Enn lavi pa ase pou sa tisfer  
Laswaf mo vanzans. Asterla mo sir  
Femel la rapas. Yago, get mwa bien:  
Mo zet mo lamour dan enn trou pisar.  
O Lespri Vanzans, nwar kouma koltar,  
Tir lamour lor tronn, asiz dan so plas!  
Fer pwazon serpan dikte so lalwa!  
LI AZENOU  
YAGO  
Kontan Patron?  
OTELO  
                   Disan! Mo'le disan!  
YAGO  
Pa galoup tro vit! Dime enn lot zour.  
OTELO  
Non, non, non Yago! Ka n mo sir, mo sir.  
Kouma larivier desann dan lamer  
Mo laswaf vanzans pa konn arete  
Tank li pa finn rasazie bwar disan.  
Mo finn fer lalians ar Prens Lisifer.  
LI KOUMANS LEVE  
YAGO  
Res anplas Senier!  
YAGO AL AZENOU AKOTE OTELO  
Lalimier lesiel, ekout mo serman:  
Mo lespri, lebra, leker ek lavi  
Apartir zordi mo poz kot lipie  
Senier Otelo. Li zis komande,  
Mo ekzekite.  
ZOT TRAP LAME, DIBOUTE  
OTELO  
                  Yago mo lamour,  
Mo finn dir twa wi, to finn dir mwa wi.  
Ala to mision: Dan mwens ki trwa zour  
Mo'le to dir mwa Kasio finn kaykoun.  
YAGO  
Kasio pou kaykoun me pa madam la.  
OTELO  
Sa pa enn fam sa. Sa enn saytann sa.  
76 
 Se mwa ki pou tengn so dife la nfer.  
Les li dan mo lame, mo bon Yago  
Ki aster finn vinn mo lwayal lietnan.  
YAGO  
Ziska lamor separ nou.  
ZOT SORTI  
 
AK 3 SENN 4  
DAN SIP; ENN LASAM DAN SATO ; DESDEMONA, EMILIA EK KLOUN RANTRE  
DESDEMONA  
Mo bon misie, ou kapav dir mwa kot Lietnan Kasio reste?  
KLOUN  
Bon misie? Kot bon misie?  
DESDEMONA  
Aret badine!  
KLOUN  
Si peyna bon misie, kouma pou reponn?  
 
DESDEMONA  
Kot Lietnan Kasio reste?  
KLOUN  
Si mo dir ou sa, mo pa'enn bon misie.  
DESDEMONA  
Fouf! Kouma pou koze?  
KLOUN  
Enn zoli madam pe rod lakaz enn zoli zen nom. Ena kees ladan!  
DESDEMONA  
Ou nek pans malang?  
KLOUN  
Ki pli bon ki sa?  
DESDEMONA  
Eski ou kapav dir li ki Madam Otelo bien bizen zwenn li pou donn li enn bien bon nouvel?  
KLOUN  
Bon nouvel donn lezel fakter. Dan enn segonn mo revini.  
DESDEMONA  
Enn segonn  finn fini pase.  
KLOUN  
Ou tir lay, Madam.  
LI SORTI  
DESDEMONA  
Emilia, mo latet fatige. Mo pa pe trouv mo mouswar ki mo bienneme ti donn mwa.  
EMILIA  
Li sirman kot ou.  
DESDEMONA  
Si mo ti perdi portmone ranpli  
Ar biye de mil mo pa ti pou mayn.  
Si mo bienneme t i les zalouzi  
Trouble so lape ti pou'ena problem...  
EMILIA  
Senier Otelo pa zalou ditou?  
DESD EMONA  
Otelo zalou? Non, non, non. Zame!  
Soley so pei finn bril zalouzi!  
77 
 OTELO RANTRE  
EMILIA  
Ala Zeneral!  
DESDEMONA  
                Mw'al akonpagn li.  
Dir Maykel Kas io vinn zwenn Otelo.  
Ki nouvel Senier?  
OTELO  
Mo trebien Madam! ( ar limem ) Pa fasil zwe fim! 
Desdemona bien?  
DESDEMONA  
                         Foul korek Senier!  
OTELO  
Mo trap to lame... To lame bien mwat!  
 
DESDEMONA  
Pourtan lame la, li ni vie, ni tris.  
 
OTELO 
Move sign, Madam. Natir abondan;  
Natir zenere. Enn saler imid!  
Bizen fer karem, viv lavi oster  
Dan foul lapriyer. Kontrol, disiplinn,  
Sakrifis, penitans ek repantans.  
Pourtan enn bon lame.  
DESDEMONA  
                                Bien dir Senier.  
Same m lame ti donn twa mo leker.  
OTELO  
Zordi pa parey! Lontan se leker  
Ki ti donn  lame; aster lekontrer.  
DESDEMONA  
Pa konpran Senier. Nou koz to promes.  
OTELO  
Promes? Ki promes?  
DESDEMONA  
Mo finn dir Kasio vinn vit koz ar twa.  
OTELO  
Mo pe fer lafiev; nene pe k oule.  
Pret mwa to mouswar.  
DESDEMONA  
                              Hen, pran sa koko.  
OTELO  
Mouswar mo'nn donn twa.  
DESDEMONA  
                                   Li pa ar mwa la!  
OTELO  
Li pa ar twa la?  
DESDEMONA  
                      Non, mo bon Senier.  
 
OTELO 
Li pa ar twa la? To finn perdi li?  
78 
 Perdi mouswar mo mama finn donn mwa?  
Ki enn gran mistik ki lir dan lespri,  
Predir lavenir , ti donn mo mama?  
Sa gran mistik la ti dir mo mama  
Ki sa mouswar la pou fer mo papa  
Donn tou so lamour zis ar mo mama.  
Me si l i perdi ousa donn kikenn  
Sa mouswar mazik , garrbarr pou detrir  
Lamour ko nzigal. Avan so lamor  
Li ti donn mwa sa e li ti dir mwa  
Kan mo pou marye, donn sa mo madam.  
Mouswar la presie, pa les li trene  
Sinon enn lagign pou fer so ravaz.  
DESDEMONA  
Enn zistwar vre sa?  
OTELO  
                          Pli vre ki sa fos.  
Granmer Silan sie ti pran de san zour  
Pou tis mouswar la ar laswa lever  
Beni par lesiel e so koloryaz  
Ti fer ar leker bann vierz prezerve  
Dan enn sarkofaz.  
DESDEMONA  
                           Vre s a Otelo?  
OTELO  
Vre, vre; plis ki vre. Vey bien mo mouswar.  
DESDEMONA  
Ti pou plis meyer si pa ti donn mwa.  
OTELO  
Ki to pe koze?  
DESDEMONA  
                  To koze bizar!  
OTELO  
To'nn zet li! Perdi li! Debaras li!  
DESDEMONA  
Bondie protez nou!  
OTELO  
Ki to di r? 
DESDEMONA  
Li pa'nn perdi. Sipoze li finn perdi.  
OTELO  
Kisasa?  
DESDEMONA  
Mo dir 'sipoze'.  
OTELO  
Al sers li toutswit. Mo'le get li ar mo de lizie.  
DESDEMONA  
Biensir mo kapav. Me pa dir toutswit.  
O mo bienneme, pa rod sanz koze.  
Mo'nn vinn dimann twa resev war Kasio.  
OTELO  
Mouswar, mo'le mo mouswar.  
DESDEMONA  
79 
 Maykel Kasio enn dimoun meritan.  
OTELO  
Mo mouswar mo dir; al sers mo mouswar.  
DESDEMONA  
Kasio ki problem. Pa enn bout sifon.  
OTELO  
Al sers mo mouswar.  
DESDEMONA  
Kasio finn toultan donn twa foul soutien;  
Bontan, movetan , toultan li stennbay.  
OTELO  
Mo mouswar foutou!  
DESDEMONA  
Mo bien kwar se twa ki pe fer erer.  
OTELO  
Ferfout ar zot tou!  
LI SORTI  
 
EMILIA  
Mari zalou sa.  
DESDEMONA  
                   Li pa normal sa!  
Sa zistwar mouswar pe bien entrig mwa.  
Mo b ien malere ki mo'nn perdi li.  
EMILIA  
Bann zom la zot tou fon xionn mem parey:  
Zot zot enn vant vid, nou nou zot bol minn;  
Kan zot vant bien plen zot zis pet enn kou,  
Vir ledo, dormi.  
KASIO EK YAGO RANTRE  
                      (Kasio ar Yago. ) 
YAGO  
Peyna lot  sime. Madam la kapav.  
Samem solision . Bizen lastik li.  
DESDEMONA  
Ki nouvel Kasio? To bien mo kouzen?  
KASIO  
Touzour mem manier. Madam pa bliye  
Ed mwa pou regagn estim Otelo.  
San so lamitie mo regn fini net.  
Si peyna pardon pou mo erer yer  
Mo abandonn tou, viv kouma ermit.  
DESDEMONA  
Malsans, b on Kasio, mo Senier boud mwa  
Parski mo'nn direk dan mo pledwaye;  
Ler mo pled ou kees, li li anflame.  
Mo bizen atann enn moman propis  
Pou mo persiad li redonn ou ou plas.  
YAGO  
Li finn sap lor kal?  
DESDEMONA  
                         Li'nn kit mwa brit -brit.  
So konportman drol.  
80 
 YAGO  
                            Otelo firye?  
Sa li bien -bien drol. Kan dife lor li,  
Kan tou pe kraze zame li sape.  
Si li finn sape, pa enn badinaz.  
Les mo al zwenn li pou sey konsol li.  
DESDEMONA  
Sa pou enn gran led.  
YAGO SORTI  
                               Sirman politik!  
Swa problem Veniz, swa konspirasion  
Ki vinn plis vizib andeor Veniz  
Pe fatig so nam. Souvan arive  
Kan gran -gran problem pe minn nou lespri  
Nou rod lipou poul ar ensinifian.  
Enn ti  douler vant donn nou lenpresi on 
Leker pe'arete. Dimoun li dimoun.  
Dimoun pa bondie. Nou pa toultan fit.  
Mo 'si mo'nn fane, Emilia. Fane!  
Ler perdi pasians, mo finn akiz li.  
Aster mo sagren. Li pa ti antor.  
EMILIA  
Mo zis espere problem politik  
Pe manz so k oko me pa zalouzi  
Ki touy armo ni dan lavi enn koup.  
DESDEMONA  
Peyna okenn koz pou li vinn zalou.  
EMILIA  
Zalouzi, Madam, li pa bizen koz.  
Ponn dizef loraz, li eklo laraz.  
DESDEMONA  
Bondie pa les sa detrir so lespri.  
EMILIA  
Bondie ekout so lapriyer.  
DESDEMON A 
Les mo al get li. Kasio ou res la.  
Si moman propis mo pou dimann li  
Fer leneseser.  
KASIO  
                 Gran mersi, Madam!  
DESDEMONA EK EMILIA SORTI ; BIANGKA RANTRE  
BIANGKA  
Bonzour mo Kasio!  
KASIO  
                         Ki to fer isi  
Mo zoli Biangka?  To pa pou kwar mwa,  
Mo ti lor sime pou rann twa vizit.  
BIANGKA  
E mwa mo ti pe al dan to lasam.  
Kifer, mo Kasio, to pe boud mo sarm?  
Enn semenn san twa? Set zour, set lanwit?  
Set fwa vennkat -rer. Veritab tortir.  
KASIO  
81 
 Sori mo Biangka. Mo'nn travers dife!  
Mo promet, pli tar, nou pou ratrape.  
Biangka, mo gate, eski to kapav  
Fer enn kopi ar sa bote mouswar.  
BIANGKA  
Kot to finn gagn sa? Aster mo konpran  
Kifer to absan ler mo bizen twa.  
Enn nouvo zezer!  
KASIO  
                         Arete Biangka!  
Pa les zalouz i detrir to bote.  
Ni pies, ni metres!  
BIANGKA  
Kisannla sa ki finn donn twa kado?  
KASIO  
Personn. Mo zis finn trouv li dan lasam.  
Li telman zoli ki mo ti'a kontan  
Gard enn bon kopi avan mo rann li.  
Mo sir so propriyeter pou rod li.  
Bon aster, to bizen ale.  
BIANGKA  
                                Bizen?  
Ale? Kifer?  
KASIO  
               Zeneral Otelo.  
Pe vini. Mo pa'le ki li trouv mwa  
Ar enn fam isi.  
BIANGKA  
                      Donn enn bon rezon?  
KASIO  
Pa kwar se parski mo pa kontan twa.  
BIANGKA  
Koz vre ta! Pli sir to pa kontan mwa.  
Dir mwa si aswar nou de nou pe zwenn.  
KASIO  
Biangka, mo gate, aswar nou pe zwenn.  
BIANGKA  
Oke! Parol done, parol sakre!  
ZOT SORTI  
 
AK 4 SENN 1  
DAN SIP; ENN LASAM DAN SATO ; OTELO EK YAGO RANTRE  
YAGO  
Patron, posib sa?  
OTELO  
                       Ki zafer Yago?  
YAGO  
Anbrase ankasiet.  
OTELO  
                        Ilezitim!  
YAGO  
Touni -touni lor lili inosan?  
OTELO  
82 
 Touni me inosan? Ipokrizi!  
Satan met zafer dan zafer, mo nwar.  
YAGO  
Ti plezir inosan, Patron. Pa plis.  
Sipoze mo do nn mo fa m enn mouswar.  
Mouswar la pou li. Dakor pa dakor?  
OTELO  
Rayt!  
YAGO  
        Aster mo fam donn sa enn lot boug.  
Se so drwa, non?  
OTELO  
                          Si so loner pou li  
Li kapav, dapre twa, donn sa enn lot.  
YAGO  
Ou pe koz loner, enn zafer abstre.  
Souvan bann peyna deklar zot ena.  
Me patron, enn mouswar enn lot zafer.  
OTELO  
Aret koz mouswar. Mo'anvi bliye sa  
Me li revini kouma nik mous zonn.  
Li ti souy so lalev ar mo mouswar?  
YAGO  
Enn nanye ditou!  
OTELO  
                        Sa nanye ditou?  
YAGO  
Si mo ti tann li zet labou lor ou  
Kouma polipot souvan fer fanor  
Pou fer zot zezer gagn gijigiji …  
 
OTELO  
Ki li'nn dir lor mwa?  
YAGO  
                             Nanye ki bien grav.  
OTELO  
Ki li'nn dir, foutou?  
YAGO  
                         Seki kontan fer  
San dir ki zafer ki zot kontan fer.  
OTELO  
Zot fer? Ki zot fer?  
YAGO  
                          Kot mo pou kone?  
OTELO  
Ar li?  
YAGO  
      Ar li, lor li, ek lor lili.  
OTELO  
Fer ar li, lor li. Degoutan! Mouswar, kon fesion, mouswar! Li koupab. Pandi li, bezsominn  la! Pandi li e lerla 
ziz li; bate apre explike. Mo gagn tranbleman. Bondie kone ki li fer. Fer! Zot fer! Pa zafer abstre ki boulvers 
mwa. Me zafer konkre. Kouma lalev, lekor. Ayo lanfer! Mouswar, lalev, lili,  lor li. Satan! Serpan! Salte la!  
LI TOM SANKON ESANS  
83 
 YAGO  
(ar limem ) Mo me xinn marse, gopia finn tase.  
Madam inosan mont lor lesafo.  
(koz for ) Patron! O patron! Mo bon Zeneral  
Ki pe ariv ou?  
KASIO RANTRE  
                     Ed mwa, O Kasio!  
KASIO  
Ki finn arive?  
YAGO  
Zeneral finn gagn kriz epileptik.  
Yer 'si ti parey!  
KASIO  
Frixionn so de tanp!  
YAGO  
                              Non, non, pa fer sa!  
Les kriz la swiv so parkour natirel,  
Sinon li kime, apre divage  
E li vinn fou net. Eh, li pe leve.  
Pa res la Misie. Pli tar mo zwenn ou  
Pou mo koz ar ou enn  zafer serye.  
KASIO SORTI  
Eh mo Zeneral! Ou'nn bles ou latet?  
OTELO  
To pe sikann mwa?  
YAGO  
                           Sikann ou Patron?  
OTELO  
Mo korn pe  pouse, sa ki to pe dir?  
YAGO  
Mo sagren ou sor.  
OTELO  
                           Li'nn rekonet tor?  
YAGO  
Aret fatig ou latet Zeneral!  
Ena zom, par tonn, kwar zot lili prop;  
Lergete sak swar zot anbras laryaz.  
Ou ou'ena lasans: ou okouran tou.  
OTELO  
To ena rezon.  
YAGO  
                    Tini ferm, Patron!  
Talerla, ler ou pa ti fit ditou,  
Kasio ti borde. Mo t i finn reysi  
Ris li dan enn kwen, explik ou tourman,  
Dir li revini pli tar pou dir mwa  
So bann avantir. Li finn a xepte.  
Al kasiet dan nwar e vey so regar  
(sinik, sarkastik, foutan, meprizan)  
Ler mo fer li rerakont so explwa:  
Depi kan, komie fwa li fongoyo;  
Kas papay, sousou dan zarden Madam.  
Patron ou bizen bien konn manz ou kou  
84 
 Sinon plan la pou vir anbalao.  
OTELO  
Yago, mo promet mo pou gard mo ka lm 
Me kan ler vini, mo pou san pitie.  
YAGO  
Peyna lot sime! Selman pa prese.  
Aster al kasiet.  
OTELO AL KASIET  
                     (ar limem ) Kan Kasio vini  
Mo pou koz ar li lor so relasion  
Ar Biangka ki vann so lekor pou viv.  
Ala enn piten ki'nn tom amoure  
Ar enn so kliyan. E Misie Kasio  
Sak fwa koz Biangka, trap so vant riye.  
Ala mo pikpik vinn poz lor lakol!  
KASI O RANTRE  
Ler li fer sourir, mari perdi pie;  
Zalouzi san born lir zestaz Kasio  
Net anbalao.  ( koz for ) Kimanier Lietnan?  
KASIO  
Ou'apel mwa lietnan, sa fer mwa pli tris.  
YAGO  
Sir, Desdemona pou dres ou papie.  
Si Biangka ki ti fer sa louvraz la  
Lontan sime kl er. 
KASIO  
                         Biangka bien rapid.  
 
OTELO  
(ar limem ) Ala li riye!  
YAGO  
                              Biangka kontan ou . 
KASIO  
Pov jab la! So latet finn gate net!  
OTELO  
(ar limem)  Li riye pou kasiet laverite.  
YAGO  
Ou'nn tann nouvel la?  
OTELO  
(ar limem ) Sa enn gran zwer sa! Fer li repete.  
YAGO  
Biangka dir partou ou pe marye li.  
KASIO  
Ha, ha, ha! Jook sa!  
OTELO  
(ar limem ) Riye kouma anperer viktorye.  
KASIO  
Marye ar Biangka? Mwa? Mo zis enn kliyan. To kwar mo pagla? Ha, ha, ha!  
OTELO  
(ar lim em) To riye, sovaz!  
YAGO  
Dapre rimer ou pe marye li.  
KASIO  
85 
 Aret badine!  
YAGO  
Badine? Serye sa!  
OTELO  
(ar limem ) To vantar, tret!  
KASIO  
Biangka so louvraz sa. Li kwar mo pou marye li parski li kontan mwa. Me zame mo finn koz maryaz ar li.  
OTELO  
(ar limem ) Yago pe signal mwa koste pou mo tann tou bien.  
KASIO  
Fekfekla li ti la. Li minn mo boyo, mo dir twa. Li arsell mwa. Lot zour dan borlamer mo ti pe koz ar detrwa 
Venesien. Ala trannsenk la vini, sot lor mo likou.  
OTELO  
(ar limem ) E li dir, “Mo lagam souna!”  
KASIO  
Li may mwa, kares mwa, anbras mwa, ser mwa kont so lekor. Ha, ha, ha!  
 
 
OTELO  
Aster li blage, “Ala li ris mwa lor lili so ma ri.” Verminn, mo'nn trouv to lagel me pa'nkor trouv lisien ki pou 
devor li.  
KASIO  
Mo bizen larg li.  
YAGO  
Ala li vini!  
KASIO  
Mem  zafer! Hinm! Li santi bon.  
BIANGKA RANTRE  
Aret swiv mo lake Biangka!  
BIANGKA  
Mo dimann Sent Expedi expedie twa! Kifer to ti donn mwa sa mouswar la. Kouma enn kouyon mo ti les twa 
may mwa dan to lakol. Fer enn kopi? Kisannla ti donn twa sa? Pa kone! Kifer to'le enn kopi? Mo trouv li zoli. 
Kifer? Pa kone. Eta fangas! Pran to kouyonad. Dimann to bann tipiten fer to kopi.  
KASIO  
Biangka, mo gate -pouri, kalme to laflam mo ladousoupi.  
OTELO  
(ar limem ) He! Mo mouswar sa!  
BIANGKA  
Si to anvi mwa vini kan to anvi. Si non, ferfout ar twa.  
LI SORTI  
YAGO  
Lietnan, tay deryer li!  
KASIO  
Oblize! Sinon so gran lagel pou fann rimer partou.  
YAGO  
Ou pou kot li tanto?  
KASIO  
Mo kwar.  
YAGO  
Mo va vinn get ou pou enn zafer serye.  
KASIO  
Korek sa!  
YAGO  
86 
 Nou zwenn!  
KASIO SORTI  
OTELO  
SORTI  DAN PLAS KASIET  
Mo gagn li, mo trangle li!  
YAGO  
Ou'nn trouve kouma so lamalis exsit li?  
OTELO  
Yago, mo sen sover!  
YAGO  
Ou'nn trouv mouswar la?  
OTELO  
Sir-sir pou mwa sa?  
YAGO  
Bengker sek! Ou'nn trouve kouma li mepriz ou madam. Madam donn li sa e li, li al donn sa so piten. Ala 
kimanier li ete.  
 
 
OTELO  
Mo pou touy li bout par bout; rant dan so vant, sorti lavey lane. Li pran e nn gran madam e fer li vinn 
sapsiway.  
YAGO  
Sanz disk Patron!  
OTELO  
To ena rezon. Okenn pitie pou kanar bwate. Les li pouri dan so prop pouritir. So lavi dan mo lame. So lamor 
finn fini programe. Pourtan li enn fam extra ki ti kapav fer enn anperer ere.  
YAGO 
Koz enn lot manier, Patron.  
OTELO  
Mo pe zis dir seki li ete. Mo air li me mo rekonet ki li enn artis ki, ar so lavwa mizikal, kapav f er zanimo feros 
vinn kalm ek dou. Mo oblize rekonet ki li entelizan e so lespri bien balanse.  
YAGO  
Sa fer li vinn plis danzere.  
OTELO  
Wi, to ena rezon … me bizen rekonet ki li pa move.  
YAGO  
Tro bon! Tro bon ar tro boukou!  
OTELO  
Dakor ar twa … me tousa bien  tris! 
YAGO  
Si ou panse bizen bliye, pardone e les li kontinie so sinema, karionn! Bondie beni li! Les li fane!  
OTELO  
Mo pou sot so likou, desir -desir li. Fer mo korn pouse? Polie mo lili?  
YAGO  
Bien vilen!  
OTELO  
Vann -vane ar mo prop ofisie?  
YAGO  
Sa pa fer sa! 
OTELO  
Donn mwa enpe pwazon, Yago. Zordimem mo avoy li manze. Pa donn li letan diskite tansion so lekor  ek so 
bote detourn mo lespri. Aswarmem mo fini li.  
YAGO  
87 
 Pwazon, Patron? Non! Chom li par lagorz, trangle li. Lor lili ki li finn polie.  
OTELO  
Extra! Bon konsey! Sa ki apel lazistis!  
YAGO  
Les Kasio dan mo lame. Mo okip so lanterman. Zis minwi ou pou kone.  
OTELO  
Sa zom!  
SON TRONPET DEOR  
Ki sa tronpet la?  
YAGO  
Sirman emiser Dik Veniz.  
LODOVIKO, DESDEMONA EK SERVITER RANTRE  
Wi, samem! Lodoviko ki emiser Di k Veniz. Ou madam pe akonpagn li.  
LODOVIKO  
Bondie beni ou Zeneral!  
OTELO  
                                    Mersi!  
 
LODOVIKO  
Dik ek Senater fer ou konpliman.  
LI DONN OTELO ENN LET  
OTELO  
Mo poz sa let la drwat lor mo leker.  
LI OUVER LET LA E KOUMANS LIR  
DESDEMONA  
Ki bon nouvel lakaz, mo bon kouzen?  
YAGO  
Bienveni dan Sip Sir Lodoviko.  
LODOVIKO  
Mersi. Ki nouvel? Lietnan Kasio bien?  
YAGO  
Rape! Dan goun!  
DESDEMONA  
Kouzen, nouvel tris. Otelo ek li  
Ena enn biz -biz ki pe blok roulman.  
Mo sir ou kapav resoud lamiti e. 
OTELO  
Ou sir sa Madam?  
DESDEMONA  
                         Ki ou dir Senier?  
OTELO  
(pe lir ) “Nou  kwar ou pa'nn fer seki bizen fer ...”  
LODOVIKO  
Pa ou. Li pe konsantre lor so let.  
Ena problem ant Lider ek Kasio?  
DESDEMONA  
Enn malantandi. Mo pe fer mo mie  
Pou ed sa de la. Mo bien kontan li.  
OTELO  
Lanfer ek Satan!  
DESDEMONA  
                      Senier!  
OTELO  
88 
                                 To latet bon?  
DESDEMONA  
Kifer to ankoler?  
LODOVIKO  
Nouvel dan let la pa fer li plezir.  
Gouvernman dir li retourn vit Ve niz 
E met tou pouvwar dan lame Kasio.  
DESDEMONA  
Pou mwa sa li enn bon nouvel.  
OTELO  
                                            Normal!  
DESDEMONA  
Kifer to dir sa?  
OTELO  
                   To latet pa bon!  
DESDEMONA  
Kifer Otelo?  
 
OTELO  
                 To m erit kout fwet.  
LI KALOT DESDEMONA  
DESDEMONA  
To pa respe mwa?  
LODOVIKO  
Personn dan Veniz pa pou rod kwar mwa  
Ler mo rakont zot seki mo'nn trouve.  
Konsol li Senier; souy so larm, Afro.  
Dimann li pardon.  
OTELO  
                          Dimann li pardon?  
Sak larm li large nouri krokodil.  
Sort divan mwa, fam!  
DESDEMONA  
                             Mo ale Senier!  
Mo prezans isi fer twa ankoler.  
LODOVIKO  
Enn madam dosil. Senier Otelo  
Dir li retourne.  
OTELO  
                      Eta fam laba!  
DESDEMONA  
Wi, mo bien neme!  
OTELO  
Ki ou'anvi ar li Sir Lodoviko?  
LODOVIKO  
Mwa mo Zeneral?  
OTELO  
                   Mo madam bien soup.  
Ou kapav tourn li manier ou anvi.  
Tourne, tourne matoupi  
Matoupi se bien tourne.  
Lor plore peyna so segon isi.  
Li dosil, pliyab, li obeisan  
89 
 San pour san – pa'nn dir twa plore? Plore! - 
Sa let la Sir, dir mwa retourn Veniz.  
- Pa finn fek dir twa bez sime ale?  
 Aktris manti dan zwe rol! - 
Sir, mo a xepte lord ki finn donn mwa.  
Mo retourn Veniz. - Twa sort la, ale - 
DESDEMONA SORTI  
Donn Kasio mo plas . Li abitie sa.  
Vinn dine kot mwa. Bavant ansaler!  
LI SORTI  
LODOVIKO  
Eski samem sa, enn Afro bien nob  
Ki gouvernman Veniz ti donn foul pawer?  
Eski samem sa, pa les emosion  
Kabos larezon? Eski samem sa,  
Ki gard so sanfrwa dan adversite?  
YAGO  
Sir Lodoviko, l i finn bien sanze.  
LODOVIKO  
So latet pa bon? Li pare t toktok.  
YAGO  
Li seki li'ete. Mo pa pou dir plis.  
Mo dimann bondie redonn li lagras.  
LODOVIKO  
Li finn bat so fam!  
YAGO  
                          Mo priye bondie  
Fer ki so violans napa depas sa.  
LODOVIKO  
Li'abitie bate? Ousa let Veniz  
Finn debalans li, fer li vinn enn lot.  
YAGO  
Pardonn mwa Senier, pa fer mwa koze;  
Pa fors mwa parle seki mo kone.  
Meyer ou gete seki ou trouve  
Olie ekout mwa. Obzerv so manier,  
Pran ou desizion.  
LODOVIKO  
Aster mo sagren mo'nn fer li konfians.  
ZOT TOU SORTI  
 
AK 4 SENN 2  
DAN S IP; ENN LOT LASAM DAN SATO ; OTELO EK EMILIA RANTRE  
OTELO  
Ou pa finn trouv nanye?  
EMILIA  
Ni trouve, ni tande, ni soupsone.  
OTELO  
Zame finn trouv li ek Kasio ansam?  
EMILIA  
Wi, san ki ena ki xoz anormal;  
San ki mo finn tann parol ki golmal.  
OTELO  
90 
 Pa dir mwa za me zot ti mirmire!  
EMILIA  
Ni zot mirmire, ni sey bayant mwa.  
OTELO  
Pa finn dimann ou al fer komision?  
EMILIA  
Non zame Senier.  
OTELO  
Konportman bizar!  
EMILIA  
                           Mo donn garanti  
Ki Mada m onet. Si ena doutans  
Ki minn ou lespri, efas li Senier;  
Si kikenn finn met pwazon dan ou krann,  
Bondie pini li, Bondie modi li.  
Si li pa onet, lor later peyna  
Okenn fam onet. Seki paret pir , 
Anfet pouritir.  
OTELO  
                      Al dir li vini!  
EMILIA SORTI  
OTELO  
(ar limem ) Li paret onet! Eski mama -poul  
Pou les nou kone tou so tranza xion?  
'Matant' dan 'mezon' priye kouma sen  
Pou kasiet pese.  
DESDEMONA EK EMILIA RANTRE  
DESDEMONA  
Senier Otelo, ou ti pe rod mwa?  
OTELO  
Vinn isi piti!  
DESDEMONA  
                 Ki pe ariv ou?  
OTELO  
Mo get to lizie. Fixe mo figir!  
DESDEMONA  
Mo pa konpran ou.  
OTELO  
                           (ar Emilia ) Twa matant mezon,  
To konpran louvraz. Kan pe fongoyo,  
Ferm laport -lafnet e anpes kirye , 
Koste pou louke. Grate, a le vit!  
EMILIA SORTI  
DESDEMONA  
Mo sipliy ou Senier lor mo zenou.  
Explik mwa kifer ou manier'nn sanze.  
Ou ton anflame, pa konpran kifer.  
OTELO  
Ki vremem to'ete?  
DESDEMONA  
Ou madam marye; lwayal ek fidel.  
OTELO  
Ale fer serman; direk dan lanfer.  
91 
 Amwen parski to paret  anzelik  
Lisifer gagn per met twa dan kazot.  
Pinision double: Fer serman to prop!  
DESDEMONA  
Bondie konn tou nou sekre.  
OTELO  
                                        Li konn bien  
To finn fer fos.  
DESDEMONA  
                   Fer fos? Ar kisannla?  
Kan? Kotsa ? 
OTELO  
                To fer vadire to'enn sen.  
DESDEMONA  
Senier Otelo, kifer ou plore?  
Eski mo lakoz ou larm pe koule?  
Si ou soupsone mo papa fotif  
Ki ou oblize retourn dan Veniz  
Mo pa so konplis. Si li  ou ennmi,  
Li mo ennmi 'si.  
OTELO  
                      Mem si koumadir  
Bondie ti desid pou avoy lapest  
Dan mo douniya; desid pou plonz mwa  
Dan pit povrete, mo sir mo ti pou  
Nouri lesperans dann enn kwen mo nam.  
Mem ler mo finn vinn enn mahaboufon  
Ki dimou n riye, kapav manz mo kou.  
Me kan basen kot mo vers  dile pir  
Vinn dilo pouri kot krapo fer vis,  
Pasians, lesperans vit -vit mont lor pie  
E anz dan lesiel gagn kouler lanfer.  
DESDEMONA  
Mo'espere Senier ou pa pe viz mwa!  
OTELO  
Kouma mo pou viz mous -nwar dan baydoum?  
Zoli belzaminn ki pous kot latrinn?  
Mo modi  sa zour ti donn twa nesans.  
DESDEMONA  
Ki pese mo'nn fer, mo mem pa kone?  
OTELO  
Zoli papie blan, blan imakile,  
Zis bon pou ekrir 'piten ipokrit'?  
“Ki pese mo'nn fer?” Anbon! Pa kone  
Ki pese to'nn fer! Si mo pronons zis  
Enn bout to pese, mo lalang klose.  
“Ki pese mo'nn fer?” Lesiel bous nene;  
Lalinn ferm lizie; mem labriz vang -vang  
-So kafe peyna triyaz - al kasiet  
Telman li onte. “Ki pese mo'nn fer”?  
Piten ipokrit!  
DESDEMONA  
                   Kalomni, Senier!  
92 
 OTELO  
To pa enn piten?  
DESDEMONA  
                       Serman lor Labib!  
Mo lwayal, fidel. Zis mari marye  
Ki gagn drwa tous mwa. Mo pa enn vang -vang,  
Laryaz ou piten.  
OTELO  
                       To pa donn chana?  
DESDEMONA  
Aret tor tir mwa!  
OTELO  
                         Pa fasil ar li!  
DESDEMONA  
Bondi e protez nou!  
OTELO  
                           Pardonn mwa madam!  
Mo ti kwar ou enn gran piten Veniz  
Ki'nn frang Otelo. Lergete ou enn  
Makrel dan loka. “Ki pese mo'nn fer”?  
ENN RIYE FOUTAN ; EMILIA RANTRE  
Mo finn tir enn kou. Ala to pitay.  
LI SORTI  
EMILIA  
Kifer li koumsa, Madam? O Madam  
Kifer ou lizie larme?  
DESDEMONA  
                            Lapousier.  
EMILIA  
Madam Otelo, ki pe arive?  
DESDEMONA  
Ar kisannla?  
EMILIA  
                Be ar misie, Madam.  
DESDEMONA  
Ki misie?  
EMILIA  
               Ou misie, Mad am. 
DESDEMONA  
                                        Zero!  
Mo peyna misie. Mo pa pou plore.  
Mo pa pou reponn. Si mo'le reponn,  
Mo larm pou koule. Rann mwa enn servis:  
Ler to ranz lili, met mo dra nipsial.  
E dir to mari mo bien bizen li.  
EMILIA  
                       Tou anbalao!  
LI SORTI  
DESDEMONA  
Mo kwar mo merit seki ariv mwa.  
Mo pli ti defo gran kouma montagn.  
YAGO EK EMILIA RANTRE  
YAGO  
93 
 Ou ti pe rod mwa? Ki mo kapav fer?  
DESDEMONA  
Mo pa'nn abitie gagn zoure koumsa!  
YAGO  
Mo pa pe konpran. Ki finn arive?  
EMILIA  
Senier Otelo finn servi gro mo,  
Zour li gro betiz, dir li enn piten.  
DESDEMONA  
Mwa mo koumsa mwa?  
YAGO  
                                  Kouma kwa Madam?  
DESDEMONA  
Kouma seki ou madam finn fek dir.  
EMILIA  
Li'nn tret li piten! Mem enn mandian sou  
Zame koz koumsa mem ar so metres.  
 
YAGO  
Kifer li'nn dir sa?  
DESDEMONA  
Pa kone. Mo sir mo pa koumsa, mwa.  
YAGO  
Pa plore, pa plore, Madam.  
EMILIA  
Li ki finn refiz demann gran fami;  
Perdi so papa, pei ek kamwad  
Pou gagn tit piten? Kapav pa plore?  
DESDEMONA  
Mo la vi modi!  
YAGO  
                    Plito modi li.  
Ki finn ariv li?  
DESDEMONA  
                    Kouma pou kone ? 
EMILIA  
Seki mwa mo sir ena enn verminn,  
Enn salo, salte pe sem zizani  
Pou li gagn so bout. Mo sir samem sa.  
YAGO  
Aret koze twa. Sa pa ekziste.  
DESDEMONA  
Si sa ekziste, Bondie pardonn li.  
EMILIA  
Lakord dan likou! Enn plas dan lanfer!  
Samem so rasion. Piten? Ki piten?  
Ar kisannla? Kan? Kotsa? Dir foutou!  
Enn mari sovaz pe brouy bann lespri.  
O Senier Bondie, donn dimoun onet  
Enn fwet pou nou fwet ban n verminn rachas  
Depi barlizour ziska fer nwar net.  
YAGO  
Bous labous! Trankil!  
94 
 EMILIA  
                             Be les zot tande.  
Pa bliye, Yago, ti'ena enn makro  
Ki ti fer twa kwar ki mwa ek Afro  
Ti pe fongoyo.  
YAGO  
                    Aret koz nenport ! 
DESDEMONA  
Konsey mwa Yago ki mo bizen fer  
Pou ki Otelo refer mwa konfians.  
Koz ar li  Yago. Mo pa pe konpran  
Ki pe ariv nou. Lor mo de zenou  
Mo pe fer serman ki zame -zame  
Ki li dan rev ousa realite,  
Mo pa'nn fer erer ar kontra maryaz.  
Lesiel pini mwa si m o'nn fer erer.  
Dir mo bienneme mo lavi aster  
Pa ena valer me nanye -nanye  
Pa pou touy l amour ki dan mo leker.  
Pou dir mo 'piten' mo lalang klose;  
Kouma mo pou fer seki piten fer?  
YAGO  
Pa traka, Madam. Lavi pa fasil.  
Responsabilite leta pez lour  
Lor so de ze pol, fatig so latet  
E li tir koler lor ou.  
DESDEMONA  
                         Ou sir sa?  
YAGO  
Peyna lot rezon.  
TANN SON TRONPET  
Tronpet pe anons dine finn pare.  
Bann mesaze sort Veniz envite.  
Fer ou devwar Madam. Aret plore.  
Tou pou rant dan lord.  
DESDEMON A EK EMILIA SORTI ; RODERIGO RANTRE  
Ki li dir Roderigo ? 
RODERIGO  
                         Mo bien kwar  
Yago, ou pe fer mwa vinn enn zokris.  
YAGO  
Okontrer!  
RODERIGO  
Toulegramaten ou envant nouvo promes e touletanto mo ploy kouma kanif. Inef -iz-inef! Pa kont lor mwa 
pou bliye.  
YAGO  
Ekoute bayo!  
RODERIGO  
Mo'nn fatige ekoute sirtou parol dan vid.  
YAGO  
Pa korek sa!  
RODERIGO  
95 
 Ki pa korek? Mo pos finn kanze. Mo done mem, kado lor kado, pou ki Desdemona a xepte mo afe xion. Ase 
bizou pou tant enn leser kit so vwal. Ou fer mwa kwar ki madam la bien apresie me mo pe chombo mem! 
Chombo, anpandan!  
YAGO  
Korek sa!  
RODERIGO  
Pa korek ditou! Mwa mo kwar ena marday.  
YAGO  
Kwar mwa, toukorek!  
RODERIGO  
Mo pa kouyon mwa. Mo pe al get Desdemona, dir li tou e si li rann mwa mo bann kad o, mo promet li mo 
pou aret agas li. Si li r efize, se ou ki pou bizen peye. Mo pou chalenj ou.  
YAGO  
Toutswit?  
RODERIGO  
Mo ena enn sel parol. Mo fer seki mo dir.  
YAGO  
Chabas beta! Aster mo kone to enn vre zom. To ena move lopinion lor mwa me mo asir twa ki mo finn fer 
to louvraz korek -korek.  
RODERIGO  
So kontrer paret pli vre.  
YAGO  
Mo dakor ki persepsion pa parey e to rea xion li korek. Me Roderigo, si to posed seki mo kwar to posede, 
setadir lide kler, determinasion ek kouraz, seswar montre to kapasite. Si di me swar to pa zwir delis laser 
dan lebra Des demona, mo pa apel Yago. Lerla to kapav swazir zouti pou pini mwa.  
RODERIGO  
Ki bizen fer? Mo espere pa ilegal.  
YAGO  
Ena emiser depi Veniz ki finn vinn met Kasio dan fotey Otelo.  
RODERIGO  
Savedir Otelo ek Desdemon a pe retourn Veniz.  
YAGO  
Non, non, non! Li pe al Moritani ar so fam … amwen ki so sezour isi prolonze par enn axidan … si koumadir 
so ranplasan, Kasio, zwenn tase.  
RODERIGO  
Zwenn tase?  
YAGO  
Nepli kapav asiz dan fotey … konpran? Ni dibout!  
RODERIGO  
E se mwa  ki bizen fer louvraz la?  
YAGO  
Si to fer seki bizen fer, banane! Aswar li pe dine kot so piten e mo pe al zwenn li laba. Li pa ankor gagn 
nouvel so promosion. Si to antann li ant minwi ek enn -er, ler li sorti, to ranz so kari. Pa traka matlo, mo pou 
la pou  apiy twa. Peyna li sape. Swiv mwa e mo p ou explik twa kifer so lamor neseser. Ler pou enn louvraz 
sasi pe aprose. Peyna pou tike!  
RODERIGO  
Dir mwa tou; donn mwa tou.  
YAGO  
Kler sa mo kamwad!  
ZOT SORTI  
 
AK 4 SENN 3  
DAN SIP; ENN LASAM DAN SATO ; OTELO, LODOVI KO, DESDEMONA, EMILIA EK SERVITER RANTRE  
96 
 LODOVIKO  
Pa neseser akonpagn mwa.  
OTELO  
Non, Senier, enpe lekzersis neseser.  
LODOVIKO  
Bonswar madam! Mersi pou ou ospitalite.  
DESDEMONA  
Senier, li enn gran plezir ek loner resevwar ou.  
OTELO  
Enn ti promnad Senier? D esdemona!  
DESDEMONA  
Wi, Senier.  
OTELO  
To kapav al dormi. Mo pa pou tarde pou retourn lakaz. Dir servant li kapav ale. Okip tou tomem.  
DESDEMONA  
Wi Senier!  
OTELO, LODOVIKA EK SERVITER SORTI  
EMILIA  
Koumadir li finn bien kalme.  
DESDEMONA  
Li pa pou tarde pou r etourn lakaz.  
Li finn dir mwa mo kapav al dormi.  
Dir twa al lakaz.  
EMILIA  
                      Dir mwa al lakaz?  
DESDEMONA  
So lord sa Emilia. Aranz lili  
E les mwa tousel. Evit lamerdman.  
EMILIA  
Malsans ou'nn zwenn li.  
DESDEMONA  
                                Zame koz koumsa.  
Mo lamour p ou li telman enportan  
Ki malgre konfli – larg sa zepeng la - 
Boudri, movesan, mo pa viv san li.  
EMILIA  
Mo finn ranz lili kouma ou ti dir.  
DESDEMONA  
Kan mo mor baba, anvlop mo lekor  
Ar mo dra nipsial.  
EMILIA  
                           Aret fer mofinn.  
DESDEMONA  
Kan mo ti zanfan ti'ena enn nenenn  
Ki ti amoure me so galan la  
Ti abandonn li. Lavenir brize,  
Li ti sant sante lor enn pie vieyfi  
Ziska ki li ti nwaye dan so larm.  
Sante la seswar kol lor mo memwar.  
Malsans mo pa gagn letan pou sant li.  
Fer vit E milia!  
EMILIA  
Madam ou pa'le ou dezabiye?  
97 
 DESDEMONA  
Non! Plito ed mwa pou dezabiye.  
Lodoviko la li enn jenntoulmenn.  
EMILIA  
E enn zoli boug!  
DESDEMONA  
                       Ala li koz bien.  
EMILIA  
Mo konn enn kikenn dan Veniz k i pa ti pou ezite mont lor Piter Bot pou gout so lalang.  
DESDEMONA  
LI SANTE  
Enn pov jab anba enn pie zamalak  
Sant sante vieyfi;  
Lame lor leker, latet lor zenou  
Repet vieyfi, vieyfi, vieyfi;  
Larivier desann, eko so konplent,  
Repet vieyfi, vieyfi, vieyfi;  
So larm ki koule fer bann  ros vinn mou - 
Poz sa la! -  
Repet vieyfi, vieyfi, vieyfi -  
Fer vit, li pre pou vini -  
Sant anker: mo harr pou fer ar vieyfi.  
Falepa blam li, mo tousel antor -  
Apre ki vini? Kisannla pe tap laport?  
EMILIA  
Divan sa Madam.  
DESDEMON A 
LI SANTE  
Mo ti dir mo bienneme li fer fos.  
Nou sant vieyfi, vieyfi, vieyfi!  
Si mwa mo fer fos, to pou fer plis fos -  
Fer vit Emilia. Mo lizie grate.  
To kwar mo larm sa?  
EMILIA  
                              Pa plore, Madam!  
DESDEMONA  
Grandimoun ti dir. A yo bann zom la!  
To kw ar Emilia ki enn fam kapav  
Abiz so mari dan sa fason la?  
EMILIA  
Ena fam koumsa.  
DESDEMONA  
                           Eski Emilia  
Pou kapav fer sa pou gagn enn trezor?  
EMILIA  
Pou gagn enn trezor? Tantasion bien for.  
Ou Madam?  
DESDEMONA  
                 Zame! Lalimier temwen!  
EMILIA  
Si tengn lalimier? Marenwar chom tou?  
DESDEMONA  
To pou fer sa pou rises materyel?  
98 
 EMILIA  
Si rises la gran, pri tivis tipti!  
DESDEMONA  
Aret badine; aret ris lakord!  
EMILIA  
Pa fer sa pou fanfrelis Madam. Pa pou enn tibizou nanyeditou ousa enn zoli rob. Me si koumadir enn ti 
endiskresion kapav donn bel zwisans pli divan? Waynot? Enn mari li mari kouyon si li lev nene akoz so fam 
finn servi zafer la pou fer li vinn lerwa, fer li vinn gran senier.  
DESDEMONA  
Pa fasil ar twa Emilia!  
EMILIA  
Tro boukou ipokrizi, tro boukou.  
Tou manier, kan sa arive, Madam,  
Se zom ki antor. Si li pa kapav  
Aroz so karo, les vwazen fer li;  
Si zalouzi fer li vinn tiranik;  
Si pou wi, pou non, li nek lev lame  
Nou fam nou bizen konn regle z ot kont. 
Zom bizen konpran ki fam 'si ena  
Seki zom ena. Kan zom fann pikan  
Andeor lakaz, kifer li fer sa?  
Parski pa kapav remanz mem kari  
Gramaten, tanto? Nou 'si nou parey!  
Dir zom tret nou bien. Kan enn fam fane  
Se parski so zom finn fane avan.  
Nou aprann ar  zot! Nou fer kouma zot!  
DESDEMONA  
To servi lemal pou geri lemal?  
Servi lebien, Emilia, pa lemal.  
ZOT SORTI  
 
AK 5 SENN 1  
DAN SIP; DAN LARI ASWAR ; YAGO EK RODERIGO RANTRE  
YAGO  
Kal deryer miray, li pre pou vini.  
Prepar to lepe pou li rod enn vant.  
Pa per pit i, mo la koste ar twa.  
Swa monte, swa desann – swa sa, swa lot.  
Tini ferm babou, napa les sape.  
RODERIGO  
Pa les mwa tousel; kapav bizen led.  
YAGO  
Si mo per ki to la! Pa bizen per!  
YAGO AL KASIET DAN ENN TI KWEN  
RODERIGO  
Mo pa kone kifer mo pe fer sa;  
Bizen  rekonet li fer mwa trouv kler.  
Zis enn lavi. Enn kout lepe, adie!  
YAGO  
(ar limem ) Mo finn frot so boubou, fer li sansib.  
Aster gopia la pe zwe kokderas.  
Si li touy Kasio ou Kasio touy li;  
Si toulede mor se mwa ki venker.  
99 
 Si gopia sape li pou dimann kont,  
dimann ranboursman – mo finn bien tor li.  
Li bizen kaykoun. Si Kasio sape  
Mwa ki pou soufer parski so grander  
Rekta fer mwa gagn noze, maloker.  
Anplis nene plat kapav kas lakle,  
Rakont so lietnan tou mo manigans.  
Li 'si bizen mor! Shouuut!  Ala li vini!  
KASIO RANTRE  
RODERIGO  
So bataz mem sa! Ala mo vini!  
LI PIK KASIO  
KASIO  
Sans mo manto finn protez mo lekor.  
Sinon mo fini. Nou get to manto!  
KASIO BLES RODERIGO  
RODERIGO  
Ayo mama! Li finn touy mwa! Ayoooo!  
YAGO RANTRE, LI BLES KASIO, LI SOVE  
KASIO  
Mo finn bien  blese. Osekour! Ed mwa!  
OTELO RANTRE  
OTELO  
(ar limem ) Lavwa Kasio sa. Bravo mo Yago.  
RODERIGO  
Pese pey lor later.  
OTELO  
(ar limem ) Pa manti!  
KASIO  
Osekour! Ed mwa! Apel enn dokter.  
OTELO  
(ar limem ) Kasio pe pey so pese. Ah Yago  
To enn jak, mo frer. Sa ki apel frer!  
Li vanz ditor ki zot finn fer so frer.  
Madam, to galan pe manz lapousier.  
To tour pe vini. Tanto to kone!  
To mazik nepli marse. To lili  
Bisagn ar vis pou gout to prop disan.  
OTELO SORTI ; LODOVIKO EK GRASIANO RANTRE  
KASIO  
Osekour! Ed mwa! Personn  pa tann mwa?  
GRASIANO  
Ena kikenn andifikilte.  
KASIO  
Osekour!  
LODOVIKO  
Kikenn pe kriye!  
RODERIGO  
Ayo salte la!  
LODOVIKO  
Ena plis ki enn. Tro danzere sa.  
Kapav enn piez sa. Anou rod ranfor.  
RODERIGO  
100 
 Personn pa tande? Ayoooo!  
LODOVIKO  
Hen, ankor mem zafer!  
YAGO RANTRE. LI PE SARYE ENN LALANP  
GRASIANO  
Ala enn dimoun dan so lenz dormi, ar zarm ek lalanp.  
YAGO  
Ki pe pase la? Ki pe rod sekour?  
LODOVIKO  
Pa kone.  
YAGO  
                   Pa finn tann kikenn kriye?  
KASIO  
Isi! Vinn isi!  
YAGO  
                      Ki finn arive?  
GRASIANO  
Mo kwar zom Otelo sa.  
 
LODOVIKO  
Limem. Enn dimoun extra serye.  
YAGO  
Kisannla ki dan agoni?  
KASIO  
Yago! Bondie beni! Ed mwa Yago.  
Enn tret f inn pik mwa.  
YAGO  
Ou sa mo Lietnan? Kot sa sovaz la?  
KASIO  
Enn laba ater. Li pa pe bouze.  
YAGO  
Twa salte verminn! ( ar Lodoviko ek Grasiano ) Donn mwa enn koudme!  
RODERIGO  
Osekour!  
KASIO  
                Bandi sa. Li mars ar zot!  
YAGO  
Kriminel! Asasen! Ala pou twa!  
LI TOUY RODERIGO  
RODERIGO  
Satan! Lisien! Mo modi twa Yago.  
LI TOM SEK  
YAGO  
Atak dimoun dan  nwar? Voler! Taker!  
Leve tou dimoun! Jab pe fer piknik!  
LODOVIKO EK GRASIANO SORTI DAN NWAR  
Ki zot ete zot? Bon ousa move?  
LODOVIKO  
Mo sir ou kone.  
YAGO  
                        Sir Lodoviko!  
LODOVIKO  
Limem sa, monwar.  
101 
 YAGO  
                             Ed mwa grandimoun, zot finn bles Kasio.  
GRASIANO  
Kasio?  
YAGO  
Ki nouvel mo frer?  
KASIO  
                            Pa santi lazam.  
YAGO  
Ayo mo bondie! Montre lalimier.  
Mo atas blesir la ar mo semiz.  
BIANGKA RANTRE  
BIANGKA  
Ki finn arive? Kikenn finn kriye.  
YAGO  
Li ki finn kriye.  
BIANGKA  
                     Kasio, mo Kasio!  
Mo gate Kasio, ki finn ariv twa?  
YAGO  
Piten bienkoni! Kasio ou kone  
Kisannla sa ki'nn atak ou, bles ou?  
KASIO  
Non.  
GRASIANO  
Mo sagren finn ariv ou sa. Mo ti pe rod oumem.  
YAGO  
Kikenn pret enn  sang pou atas lazam.  
Rod e nn palanken pou fer sarye li.  
BIANGKA  
Li pe tom febles. Kasio mo Kasio!  
YAGO  
Get sa laryaz la. Li kapav konplis.  
Pa trakase, mo pou ed twa Kasio.  
Ekler par isi. Enn kadav parter?  
Mo get so figir. Ayo mo mama!  
Roderigo sa. Ayo mo bondie!  
GRASIANO  
Roderigo, sitwayen dan Veniz?  
YAGO  
Limem. Ou konn li?  
GRASIANO  
                            Biensir mo konn li.  
YAGO  
Misie Grasiano! Mo'nn fane ankor!  
Pardonn mo manier. Mo tro boulverse.  
GRASIANO  
Mo kontan trouv ou.  
YAGO  
                             Kasio, tini ferm.  
Kot palanken la?  
BANN SERVITER RANTRE AR ENN PALANKEN  
                        Pran Kasio ale.  
102 
 Mwa mo'al rod enn dokter. (ar Biangka) Tansion twa fam!  
Kasio, dimoun ki finn mor li mo kamwad.  
Ki ti'ena ant zot?  
KASIO  
                        Mo mempa konn li.  
YAGO  
(ar Biangka ) To per mo may twa? - Sarye zot ale!  
ZOT MET KASIO DAN PALANKEN E ZOT SARYE KADAV RODERIGO, SORTI.  
Pa ale misie. Twa fam enfidel,  
To bien trakase. To lame tranpe.  
E vouzot get bien so regar k oupab!  
Mo konsey z ot vey li bien. Li koupab.  
Mo kone kouma pou fer li koze.  
EMILIA RANTRE  
EMILIA  
Ayo ki maler! Ki finn arive?  
YAGO  
Finn atak Kasio ler ti pe fer nwar.  
Roderigo parmi. Lezot finn tir.  
Kasio bien blese, Roderigo mor.  
EMILIA  
Kasio finn blese? Enn bon dimoun sa!  
YAGO  
Louvraz bann laryaz. Twa mo Emilia  
Al dimann Kasio kot li ti ete  
Avan ensidan. ( ar Biangka ) Kifer to tranble?  
BIANGKA  
Kasio ti kot mwa. Mo pa pe tranble.  
YAGO  
An, li ti kot twa! Aster vinn ar mwa.  
EMILIA  
Twa vilen piten!  
BIANGKA  
Mo pa enn piten. Si mo enn piten,  
To 'si to piten.  
EMILIA  
To dir mo piten? Twa move makrel!  
YAGO  
Bann grandimoun, nou al okip Kasio.  
Twa piten, aret rakont nou zistwar.  
Dir laverite, ki finn traverse.  
Twa Emilia vit al dan sitadel  
Pou enform Zeneral ek so madam  
Seki pe pase. (ar limem ) Zordi swar mo kwar  
Swa sonn laviktwar swa sonn dezespwar.  
ZOT SORTI  
 
AK 5 SENN 2  
DAN SIP; DAN LASAM DESDEMONA ; OTELO RANTRE. LI PE SARYE LALANP. DESDEMONA LOR LILI  
OTELO  
Samem larezon; samem lazistis;  
Pa neseser detay, O! inosans.  
Samem neseser.  Pa pou'ena disan;  
103 
 Pa pou'ena blesir ki rwinn lapo kler,  
Poli kouma marb. Me li bizen mor  
Sinon li pou tray konfians lezot zom.  
Tengn lalimier avan tengn lalimier.  
Si mo tengn lalanp, kapav ralim li;  
Me ler mo finn tengn to prop lalimier,  
Pa ena sime pou m o ralim li.  
Kan mo'nn kas enn roz, enposib pou mwa  
Pou fer li reviv. Roz la pou fane.  
Les mo santi li vivan lor so brans.  
LI ANBRAS DESDEMONA  
O souf parfime! Pa fer lazistis  
Perdi so balans. Ankor enn tiba.  
Pa sanze . Res koumsa apre lamor.  
Mo touy twa dabo r, fer lamour apre.  
Enn dernie tiba. Badou mertriye.  
Mo larm pou koule; larm ki donn lamor.  
Mo tristes sakre touye ar lamour.  
Ala li leve!  
DESDEMONA  
Twa sa Otelo?  
OTELO  
                  Wi, Desdemona.  
DESDEMONA  
To pe vinn dormi?  
OTELO  
                       To'nn fer lapriyer?  
DESDEMONA  
Wi, mo Senier.  
OTELO  
                     Si to'nn fer enn pese  
Ki fer lesiel plore, dimann pardon.  
DESDEMONA  
Pa bon koz koumsa.  
OTELO  
                            Dimann pardon vit!  
Mo donn twa letan pou to sov to nam  
Ler m o vinn touy twa.  
DESDEMONA  
                             Ou pe koz touye?  
OTELO  
Wi. 
DESDEMONA  
        Senier Zezi, ed enn pov peser.  
OTELO  
Amenn.  
DESDEMONA  
           Savedir ou pa pou touy mwa.  
OTELO  
Kwar samem.  
DESDEMONA  
                   Ou fer mwa gagn  per Senier.  
OTELO  
104 
 Regret to pese.  
DESDEMONA  
                    Pese mo peyna  
Me boukou lamour.  
OTELO  
                            Lamour va touy twa.  
DESD EMONA  
Lamour pa touye. Lamour donn lavi.  
Ou mord ou lalev? Ou bien ankoler.  
Mo priye Bondie ou pa pe vinn tir  
Ou koler lor mwa.  
OTELO  
                       Shooout! Aret bouze!  
DESDEMONA  
Ki ou sarz kont mwa? Ki akizasion?  
OTELO  
Mouswar mo'nn donn twa, to finn donn Kasio.  
DESDEMONA  
Ayo! Sa zame! Dimann li, Senier.  
OTELO  
Atansion parzir! Santans kapital!  
DESDEMONA  
Ou'nn desid pou touy mwa?  
OTELO  
                                       Ekzekision!  
Regrete, konfese ek repantir!  
Tansion! Pa fer serman pou anbet ziz.  
Verdik lozik; santans sakre: lamor.  
DESDEMONA  
Bondie protez mwa! Ena enn sel zom  
Dan mo lavi e peyna relasion  
Ant mwa ek Kasio. Mo pa finn donn li  
Okenn souvenir. Serman lor Labib!  
OTELO  
Mansoz! Parzir! Mo finn trouv mo mouswar  
Ar mo de lizie da n lame Kasio.  
Parzir sou serman. Fam ki to pe fer?  
Sakrifis vinn mert? Ar mo de lizie  
Mo finn trouv mouswa r. 
DESDEMONA  
                                Mo pa ti donn li,  
Mo ti perdi li. Sirman li'nn trouv li,  
Li finn ranas li. Fer li vinn isi.  
Li pou konfes e. 
OTELO  
                     Li finn konfese.  
DESDEMONA  
Ki li'nn konfese?  
OTELO  
                     Zot fer tranza xion. 
DESDEMONA  
Nou'ena enn liezon?  
OTELO  
105 
                              Samem.  
DESDEMONA  
                                           Divan mwa  
Poz li kestion la.  
OTELO  
                      So lagel bouse.  
Mo fidel Yago finn fer travay prop.  
DESDEM ONA  
Zot finn touy Kasio? Zot bann kriminel.  
OTELO  
Si sak bren seve lor latet Kasio  
Ti ena lavi, mo dezir vanzans  
Ti pou manz vant plen.  
DESDEMONA  
Kikenn ki'nn tray li, pe rwinn mo lavi.  
OTELO  
E move piten, to plor so lamor?  
DESDEMONA  
Pa touy mwa Senier. Mo  kit ou lakaz.  
OTELO  
Move fam piten!  
DESDEMONA  
Pa fer sa zordi, dime ou fer li.  
OTELO  
Aret  fer to senn!  
DESDEMONA  
Donn mwa trant minit...  
OTELO  
Lepe lazistis pa kapav atann.  
DESDEMONA  
...pou fer lapriyer.  
OTELO  
Tro tar pou atann.  
DESDEMONA  
Senier Zezikri, protez mo lavi!  
Osekour Bondie!  
OTELO TRANGLE DESDEMONA  
EMILIA  
(andeor lasenn ) Senier, senier ouver laport la.  
OTELO  
Ki sa tapaz la? To pa ankor mor?  
Pou to pa soufer, les mo fini twa.  
EMILIA  
(andeor lasenn ) Senier, silvouple, ouver laport la.  
OTELO  
Kisan nla sa?  
EMILIA  
(andeor lasenn ) O Senier mo bien bizen koz ar ou.  
OTELO  
Wi, Emilia sa – Atann mo ouver!  
Li pa pe bouze, pa pe respire.  
Sirman Emilia pe vinn anons nou  
Ki Kasio finn mor. Mo les li rantre?  
106 
 Ala li bouze. Non. Ki bizen fer?  
Mo sir Emilia pou ro d koz ar li.  
Kouma pou anpes li koz ar mo fam.  
Mo fam? Ki fam? Mo peyna fam. Ayo!  
Ki mo finn al fer? O mons marenwar  
Ouver to lagel, aval lalimier.  
EMILIA  
(andeor lasenn ) Silvouple Senier, les mo koz ar ou.  
OTELO  
Les mo ris rido. Rantre Emilia.  
LI OUVER LA PORT  
Ki sa tapaz la?  
EMILIA RANTRE  
EMILIA  
Ayo mo Senier, bel -bel k afouyaz.  
OTELO  
Kafouyaz? Dimoun finn vinn fou. Plennlinn!  
EMILIA  
Kasio finn touy Misie Roderigo.  
OTELO  
Toulede finn mor?  
EMILIA  
                             Non, Kasio vivan.  
OTELO  
Kasio pa finn mor? Vanzans vinn amer.  
DESDEMONA  
Sap mo lavi.  
EMILIA  
                 Kisannla pe dir sa?  
OTELO  
Ki zafer?  
EMILIA  
             Koumadir lavwa Madam.  
LI AVANS RIDO OTOUR LILI  
Ayo mo mama! Madam Otelo  
Dir mwa ki pou fer. Madam reponn mwa.  
DESDEMONA  
Mo p a malprop mwa, mo pa malang mwa.  
EMILIA  
Ki sa sovaz ki finn fer sa krim la?  
DESDEMONA  
Personn. Momem sa! Dir mo Otelo  
Mo kontan...  
LI MOR  
OTELO  
Kisannla finn touy mo Desdemona?  
To finn bien tann li dir ki pa mwa sa.  
EMILIA  
Wi. Mo bizen enform lotorite.  
OTELO 
Mantez la! Li pou brile dan lanfer.  
Ar mo de lame, m o finn trangle li.  
EMILIA  
107 
 Ankor enn martir! Ou pir ki Satan.  
OTELO  
Li finn kas kontra, polie nou lili.  
EMILIA  
Pa vre sa, ditou. Mansonz satanik.  
OTELO  
Li enn dilo tret.  
EMILIA  
                      To enn dife fou.  
Madam ti fer fos? To finn touy enn anz. 
OTELO  
Kasio ti fouy li. Dimann to mari.  
Bondie pini mwa si mo pa'nn fer sa  
Pou konbat pese. Dimann to mari.  
EMILIA  
Mo mari?  
OTELO  
Wi, dimann Yago, Yago to mari.  
 
EMILIA  
Mo mari finn dir ou li finn tronp ou? 
OTELO  
Wi, ar Kasio. Si li pa ti fane  
Mo ti po u gard li mem si ti donn mwa  
Anesanz enn diaman groser later.  
EMILIA  
Yago finn dir sa?  
OTELO  
                          Limem ti premie  
Pou ouver mo lizie. Enn bon dimoun  
Ki pa pou les lamar polie pirte.  
EMIL IA 
Mo mari?  
OTELO  
Aret repet “mo mari” kouma'nn f ol! 
EMILIA  
Ayo Madam! Lemal finn fann rimer  
Pou detrir lamour. Mo mari, ou dir?  
Li finn dir ki ou madam enfidel?  
OTELO  
Wi, wi, wi, to mari mem finn dir sa.  
Konpran mwa foutou! To mari, Yago,  
Yago brav, onet.  To mari, Yago.  
EMILIA  
Si Yago finn dir sa, li enn manter.  
Madam zame ti pou tray so promes.  
OTELO  
Ki to dir?  
EMILIA  
            Ou va rann kont ar Bondie.  
Ou pa merite gagn enn fam koumsa.  
OTELO  
Tansion! Balans lalang avan koze.  
108 
 EMILIA  
Pa kwar mo per ou. Misie ou'enn pagla!  
Veritab nenport. Ramas ou l epe.  
Mo pou rakonte krim ki ou finn fer.  
Osekour! Ed nou! Afro dan Veniz  
Finn touy mo patronn. Trap mertriye la.  
MONNTANO, GRASIANO EK YAGO RANTRE  
MONNTANO  
Ki pe arive? Dir mwa Zeneral.  
EMILIA  
Ala to la twa! Y ago ki to'nn fer?  
Rakont zistwar. Fer dimoun touy dimoun.  
GRASIANO  
Ki finn arive?  
EMILIA  
Si to enn vre zom, mat ar sa boug la  
Ki pe akiz twa, dir ki to finn dir  
Ki Desdemona ti fer so piten.  
Mo pa'le kwar ki to'nn kapav dir sa.  
Koze mo dir twa!  
YAGO  
                       Mo finn zis dir li  
Seki mo kone. Li ki responsab  
Seki li li'nn fer.  
EMILIA  
Eski to'nn dir li Madam ti fer fos?  
YAGO  
Wi. 
EMILIA  
    Mansonz! Manter! Eski to'nn dir li  
Madam finn fer fos dan lebra Kasio?  
YAGO  
Madam ek Kasio ti galan -metres.  
Emilia, mo dir twa bous to lagel!  
EMILIA  
Non! Mo bizen koze! Madam finn mor.  
Enn kriminel finn touy li lor lili.  
TOU DIMOUN  
Pa vre!  
EMILIA  
To mansonz Yago finn amenn maler.  
OTELO  
Laverite sa!  
GRASIANO  
Bien bizar tousa!  
MONNTANO  
Orer! Orer! Orer! Ayo papa!  
EMILIA  
Lagign, mofinn, trazedi, katastrof!  
Enn sovaz mofinn, enn move lagal  
Finn touy bote, bonte ek inosans.  
Prefer mor aster.  
YAGO  
109 
                          Fol! Retourn lakaz.  
EMILIA  
Grandimoun ekout mwa. Li mo mari.  
Mo pa pou ekout li zame, z ame.  
Non Yago. To lakaz pa mo lakaz.  
OTELO  
Ayo mo mama!  
LI ZET SO LEKOR LOR LILI  
EMILIA  
Kriye, plore ziska ou mor Misie.  
Ou finn touy pli bon dimoun lor later.  
Aster marenwar pou fer so fezer.  
OTELO  
Li ti enn trenez! Ou, ou enn tonton;  
Ala ou nies la. Ar m o de lame  
Mo finn koup so souf pou leternite.  
Tousa kapav paret enn krim orib...  
GRASIANO  
Enn sans to papa finn mor avan sa!  
Deza to maryaz O Desdemona  
Ti fer so lavi vinn bien -bien frazil.  
Si li ti vivan mo sir li ti pou  
Les ensten dominn lalwa ek lafwa;  
Pran sime  lemal ki amenn larwinn.  
OTELO  
... laverite se ki li ek Kasio  
Ti pe fer pese gramaten, tanto.  
Les Yago koze. Madam la ti donn  
So galan Kasio souvenir presie  
Ki mo ti donn li kouma souvenir  
Mo lamour pou li. Mwa mo finn trouv sa  
Dan lame Kasio. Mouswar mo p apa 
Ti donn mo mama, ki mo ti donn li.  
EMILIA  
Ayo Bondie! Pa dir mwa. Salte la!  
YAGO  
Twa bous to lagel!  
EMILIA  
Mwa bous mo lagel? Zame. Ekout mwa.  
Mo pou dir zot tou. Tou jab dan lanfer  
Pa pou kapav anpes mwa dir zot tou.  
YAGO  
Emilia ch oupchap, retourn to  lakaz.  
EMILIA  
Ferfout ar twa!  
YAGO TIR SO LEPE, MENAS LI  
GRASIANO  
                    Eh! Vre zom pa bat fam!  
EMILIA  
Afro tilespri! Les mo rakont zot  
Zistwar mouswar la. Mo ti ramas li,  
Ti donn li Yago parski fatra la  
Toulezour ti pe lastik mwa pou souk  
110 
 Lemesan mouswar.  
YAGO  
Bous lagel, piten!  
EMILIA  
                        Li ti donn Kasio?  
Fos! Dimann Yago.  
YAGO  
                           Pouritir mantez!  
EMILIA  
Mwa mantez, sovaz? Twa ki gran manter.  
Otelo pagla, ou finn asasinn  
Bont e inosan.  
OTELO  
Donn mwa enn zarm pou detrir bann verminn.  
LI TIR SO LEPE, FONS LOR YAGO; MONNTANO DEZARM LI; YAGO PROFITE POU PIK EMILIA E LI GALOUPE 
SORTI  
GRASIANO  
Madam la blese; li'nn sey touy so fam.  
 
EMILIA  
Poz mwa akote lekor mo patronn.  
GRASIANO  
Li'nn sey touy so fam a van li sove.  
MONNTANO  
Barbar danzere! Trap sa lepe la.  
Mo finn ras li ar Afro. Vey laport,  
Anpes li sorti. Touy li silefo.  
Mwa mo pou al rod sa bezsominn la.  
MONNTANO EK GRASIANO SORTI  
OTELO  
Mo pa vo enn merd. Enn ti gregale  
Finn sezi mo zarm. Nepli res na nye.  
Tou finn plat.  
EMILIA  
                        Rapel ou sante, Madam?  
Eski ou tann mwa? Mo sante final  
Pou kouma sante enn sign ki pe mor.  
“Repet vieyfi, vieyfi, vieyfi!”  
Afro modi, ou madam ti enn sen;  
Li ti ador ou. Pa rski mo koz vre,  
Mo nam libere. Mo pe mor ere.  
LI MOR  
OTELO  
Ena enn lot zarm dan sa lasam la.  
Ala li la! 'Ton , mo bizen sorti.  
GRASIANO  
(andeor lasenn ) Si ou sey sorti, mo pou anpes ou.  
Pa bliye ou zarm li dan mo lame.  
OTELO  
Alor vinn get mwa. Pa fors mwa Tonton  
Fons lor ou menlib.  
GRASI ANO RANTRE  
GRASIANO  
111 
 Ki ou'le Misie?  
OTELO  
                   Mo'ena zarm, Tonton!  
Me pa bizen per. Ti'ena enn lepok  
Kan ar enn lepe mo ti kapav fer  
Enn larme sove. Sa Otelo la  
Nepli ekziste. Enn tipti zouti  
Ase pou touy mwa. Pa les mo ti zarm  
Entimid perso nn. Ki mo lavenir?  
LI AL KOT LILI  
O Desdemona, mo zoli madam.  
To lapo pli blan ki blan dra lili.  
Zour zizman dernie bann anz pou avoy  
Mo nam dan lanfer; avoy mwa griye  
Dan dife. Mo finn detrir inosans.  
Eski pou'ena pardo n pou mo pese?  
O Desdemona, pardonn mwa, gate!  
LODOVIKO, MONNTANO, KASIO DAN PALANKEN E YAGO AR MENOT RANTRE  
 
LODOVIKO  
Kot sa misie ki'nn rwinn so prop lavi?  
OTELO  
Ala seki yer ti'apel Otelo.  
LODOVIKO  
Kot sa viper ki'nn rwinn zarden Bondie?  
OTELO  
Mo get so lipie. Li peyna sabo.  
Si Lisifer sa,  pa pou gagn nanye.  
LI BLES YAGO AR SO LEPE  
LODOVIKO  
Ras lepe la!  
YAGO  
                Mo'nn blese, mo pa'nn mor.  
OTELO  
Mo bien sagren twa. Dan sa lavi la  
Lamor preferab. Enn liberasion!  
LODOVIKO  
Kimanier dimoun kouma Otelo,  
Ki nou tou respe, kapav devire , 
Vinn esklav lemal?  
OTELO  
Fer koumadir mo'enn kriminel onet  
Ki pa konn laenn me kwar dan loner.  
LODOVIKO  
Sa bandi la finn konfes so bann krim.  
Eski ou ek li ti fer plan pou touy  
Onorab Kasio?  
OTELO  
Wi. 
KASIO  
Mo Z eneral, mo pa finn fer nanye  
Pou merit sa s or. 
OTELO  
112 
 Mo kone Kasio. Mo dimann pardon.  
Dimann sa boug la kifer li finn may  
Mo nam imortel dan piez enfernal.  
YAGO  
Pa dimann nanye parski mo'nn desid  
Pou aret koze.  
LODOVIKO  
                     Mempa pou priye?  
GRASIANO  
Tortir pou fer twa koze.  
OTELO  
                                  Peyna lot.  
LODOVIKO  
Zeneral mo sir ou pa konn konplo  
Deryer ou ledo. Nou finn gagn bann prev  
Ki ti mont enn plan pou Roderigo  
Touy Kasio.  
OTELO  
                       Salte la!  
KASIO  
                                   Satan  manti.  
LODOVIKO  
Ena osi prev ki Roderigo  
Ti bien mekontan ar manier Yago  
Me triyanger la ti may li dan lak.  
OTELO  
Viper san konsians. Me dir mwa Kasio  
Kouma to ti gagn mouswar mo madam.  
KASIO  
Mo ti trouv mouswar la dan mo lasam.  
Yago finn admet ki li ti z et li 
Kot mwa pou sem zizani ant nou de.  
OTELO  
E mo'nn rant dan piez.  
KASIO  
                                Ena nouvo prev  
Ki Yago finn pwagnard Roderigo.  
LODOVIKO  
Zeneral ou bizen demisione.  
Kasio pou pran komannman sitadel.  
Sa viper Yago pou al dan prizo n 
Ziska ki lakour desid lor so sor.  
OTELO  
Silvouple mesie! Zot tou bien kone  
Ki finn arive. Mo pa pou dir plis.  
Me dir Dik Veniz ek bann senater  
Enn zour O telo ti al dekouver  
Kot Satan ti pe kasiet so mofinn.  
Lerla Otelo ar so prop pwagnar  
Ti pers nik pese . Koumsa!  
LI PIK SO LEKER, LI TONBE; LI RANPE ZISKA LILI, ANBRAS LIPIE DESDEMONA  
Mo ti anbras twa avan mo touy twa.  
Aster mo anbras to lipie. Pardon  
113 
 Desdem ona! Pardon!  
LI MOR  
KASIO  
Li'nn mor kouma li ti viv: enn ero!  
 
RIDO  
08.02.12  
RETOURN KONTENI/BACK TO CONTENTS  
  
114 
 PREZIDAN OTELO  
BANN PE RSONAZ DAN LORD KI ZOT PARET  
LAFOUL  
KER, SANTER EK MIZISIEN  
DAMMARRO EK KASPALTO  
OTELO  
YAGO  
DESDEMONA  
RODERIGO  
EMILIA  
TINO  
ETRANZE 1,2,3  
SEF GABLOU  
METR KALIKO, AVOKA  
MIRO EK 2 ZANFAN (1 TIFI EK 1 GARSON)  
 
AK 1 SENN 1  
Dan enn plas piblik. Dimo un sorti depi diferan klas sosial, diferan group etnik ek kars, diferan okipasion pe 
monte -desan. Laplipar pe sarye zot sak shoping. Noel ek lane pre. Vitrinn magazen dekore ar sapen ek lanez 
artifisiel ( zistwar la pas dan enn pei tropikal kot tou bann pi e flanbwayan ki dan sertenn rezion dimoun apel 
boukie banane, finn fini larg zot petal rouz, zonn, oranz laflam ki prezan partou, lor  pie kouma dan ler ek lor 
later ); bann magazen pou zenn pe mete for -for lamizik jalsa; bann magazen delix pe z we lamizik d ous ek 
diskre; parsi -parla pe tann lamizik tipik Noel. Dan enn landrwa santral ena bel animasion. Enn group pop pe 
enstal zot enstrim an. Zot larg sawal. Lamizik la obliz bouz leren. Lamizik ek tex bien rebel (enn parodi Jingle 
Bell ar akonpagnman seggae).  
KER 
Sonn laklos, sonn laklos  
Lekours pe large;  
Galoupe tou bann zanfan  
Bonom Noel finn pase.  
SANTER  
Bann bourrkbak galoupe,  
Galoup deryer paysa  
Me ler zot pre pou rant dan bit  
Paysa fer fos ar zot.  
KER  
Sonn laklos, sonn laklos  
Lekours pe large;  
Galoup e tou bann zanfan  
Bonom Noel finn pase.  
SANTER  
Dominer pous lor pie  
Larogans san pitie  
E ler zot fer zanfan plore  
Zot santi z ot mari.  
KER  
Sonn laklos, sonn laklos  
Lekours pe large;  
Galoupe tou bann zanfan  
Bonom Noel finn pase.  
SANTER  
Petal roz pe gri ye, 
115 
 Oxizenn dan dife  
Me mo bankie sak gramaten  
Met kadna dan lafwa.  
KER  
Sonn laklos, sonn laklos  
Lekours pe large;  
Galoupe tou bann zanfan  
Bonom Noel finn pase.  
SANTER  
Get soley pe leve,  
Nouvo zour kas pares.  
Ala marday pe fer marday,  
Nou ris kales nou' ale. 
KER  
Sonn laklos, sonn laklos  
Lekours pe large;  
Galoupe tou bann zanfan  
Bonom Noel finn tase.  
De klosar, Dammarro ek Kaspalto, lor enn ban piblik. Dan bakgraoun, tamtam Noel pe donn bal.  
DAMMARRO  
Kot pou dormi seswar Kaspalto?  
KASPALTO  
Dormi? To pa  pou atann Bonom Noel pase?  
DAMMARRO  
Enn poulia, de poulia ... trwa poulia ... mo fer san Bonom No el pase yer, dime, zordi, kan to'le. Prezidan 
Otelo enn faner. May nou ar enn ti gilti, nou al kraz. Zot dir pou mo prop dibien. Si mo'le mor dan nisa pa 
pou mo prop dibien sa? Kaspalto, to pa pe bwar? Tansion mank disan dan to lalkol!  
KASPALTO  
Dammarro, pa deranz mwa kan mo pe konsantre.  
DAMMARRO  
Konsantre?  
KASPALTO  
Pete la pa'le sorti. ... Atann li vini. Ah! Quel soulagement!  
DAMMARRO  
Taheeee! To'nn manz  kamanber? ... Prezidan Otelo ena rezon. Mo kwar Yago pou fer enn bon Premie 
Minis. Enn bon piti sa . Mo bizen koz ar li. Bizen legaliz mas.  
KASPALTO  
Larak?  
DAMMARRO  
Ki larak?  
KASPALTO  
Diven banann, siro tamasa.  
DAMMARRO  
Move pou lefwa. Bizen ogmant so  tevea.  
KASPALTO  
Mo vant pe grogne.  
DAMMARRO  
To lefwa finn vinn konpot.  
KASPALTO  
Mo fen.  
 
 
 
116 
 DAMMARRO  
Trazedi! To fen, to swaf, to bizen dormi, to pet pi. Ris enn dam. To bliye tousa pouritir dan to trip. To koko 
vinn kler. To nek trouv nisa partou. Kwar m wa. Twa to nek pans manze, bwar, dormi. Peyna lavenir ladan. 
Lavenir li dan mas. Mastana -diwana!  
KASPALTO  
Mo'al deryer lakwizinn BonChawchaw. Apre mo rod enn ti kwen pou dormi. Fer so!  
DAMMARRO  
Kaspalto, lisien pli bon ki twa. To san pider. Quelle honte mon cher. Shame! Shame! Shame! Lisien finn 
manz to lamour prop. ... Prezidan Otelo ena rezon . Dimoun pe vinn bebet.  
KASPALTO  
Mo pe'ale. Gard mo plas lor ban.  
DAMMARRO  
Kisannla to kwar pou pran to plas?  
KASPALTO  
Ki kone?  
DAMMARRO  
Kikfwa Prezidan Otelo p ou vinn kas enn poz dan to plas.  
KASPALTO  
Ki kone?  
DAMMARRO  
Dimoun dan fet. Manze, bwar, d onn jaz! Magazen tap plen; restoran tap plen; jalsa tap plen. Kisannla ena 
letan pou perdi lor ban piblik?  
KASPALTO  
Mwa.  
DAMMARRO  
Twa, to pa konte. Deleryom pa da n kont. To kwar to tro enportan me to enn nenport ki zis pans manze, 
bwar, dormi. To plas li pou la dime, yer, zordi. Marke, garde!  
KASPALTO  
Kot pou kone?  
DAMMARRO  
To fatigan ar to bann kestion retorik. Ki kone? Kot pou kone? Ki'afer? Ale! Jo! Go! Al fou y dan poubel 
BonChawchaw pou plen to boyo. Apart boyo to peyna nanye.  
KASPALTO  
Fer s o. 
DAMMARRO  
Ki to'le? Fer fre an -ete! 
KASPALTO  
To vinn ar mwa?  
DAMMARRO  
Kotsa?  
KASPALTO  
Rod manze. Vinn ar mwa. Zot pou bat mwa.  
DAMMARRO  
Kisannla?  
KASPALTO  
Bannla.  
DAMMARRO  
Ki bannla?  
KASPALTO  
Bannla.  
DAMMARRO  
Nou bann?  
 
117 
 KASPALTO  
Non, mo dir twa. Bannla. Vinn ar mwa.  
DAMMARRO  
Ale, mwa mo atann twa isi. Pa manz tou. Gard enn bout pou mwa. Pa manz tou laviann, nek gard lasik pou 
mwa kouma yer.  
KASPALTO  
Vinn ar mwa . Mo per tousel. ... To nepli kontan mwa.  
DAMMARRO  
Kontan twa? To kwar mo Prezidan Otelo, mwa? ... Aret fer to lagel lisien gagn bate. Bon! Bon! Mo vinn ar 
twa. Pa fasil ar twa! ... Foutouuuuuu!  
Zot sorti  
 
AK 1 SENN 2  
Dan biro Prezidan Otelo. Lasenn bie n som. Nek trouv bann silouet. Prezidan an renion ar so bann minis. 
Yago, s o nouvo Premie Minis pe asiz pre kot li e tanzantan li mirmir dan zorey so sef yerarsik. Bann lezot 
minis trouv sa normal. Dan kabine Otelo ena plizier fam. Parmi ena Desdemona ki e nn madam ki finn 
amenn enn long konba pou fer respekte egalite zom -fam. Lim em Vis -Premie Minis avek responsabilite pou 
vey tou seki konsern jennder. Li enn kamarad personel Prezidan Otelo ki fer li enn konfians total. Ler renion 
fini bann minis vinn kas po gnedme ar Prezidan Otelo e apre zot sorti. Yago ek Desdemona reste parski 
Prezidan finn dimann zot reste pou enn konversasion an konfidans.  
OTELO  
Nou premie lane finn pas ase bien me problem prensipal pa finn rezoud. Mo dimann mwa si li dan nou 
pouvwar po u rezoud li. Nou ena enn vwazen pwisan ek anbisie.  
YAGO  
Tank nou pa met ba ton dan larou, zot pou les nou trankil.  
OTELO  
Ou tro optimis, Yago. Lanpir Gridi so lapeti pa konn chombo. Li enn trousanfon. Pou ki li kontinie grandi so 
fortinn, li bizen matier premier e sirtou lenerzi par tonn. Tou pei ki ole lape bizen a xepte so kond ision. E so 
kondision se ouvertir laport ek lafnet pou li fer so bakanal. Get ki finn ariv Raki.  
YAGO  
Me fode pa bliye ki Prezidan Raki pa ti pe respe dinite so popilasion.  
OTELO  
Ena plis dinite laba aster? ... Bon mo ena enn ki xoz personel pou dir zot de. ... Kikenn ole enn drink? Mwa, 
mo bien bizen enn. Des? Yago? Non?  
YAGO  
Mo ena detrwa dosie pou okipe avan mo al lakaz.  
DESDEMONA  
Zis enn larm pou akonpagn twa.  
Otelo al ver so  bar met enpe liker dan de ver e retourn ver so de koleg.  
OTELO  
Miro ek mwa nou finn desid pou marye.  
DESDEMONA  
Marye? Enn nouvel sok sa! Lalwa nou pei pa permet sa.  
OTELO  
Nou pe al kot nou vwazen kot maryaz gay li legal.  
DESDEMONA  
Lopozision pou tom lor twa. Move lekzanp.  
OTELO  
Mo pa per sa. Pandan dernie ele xion lopozision ti fer enn kanpagn degoutan lor sa size la. Li pa ti marse. Li 
pa pou marse.  
DESDEMONA  
Non , Dann! Tou dimoun konn to oryantasion sexiel. Sa li pa en n problem. Lopozision pou mark  pwen si zot 
dir ki to a xion al kont to politik. Nou pe lite pou devlop enn idantite ek kiltir nasional pou fer fas roulo 
118 
 konpreser globalizasion ki pe rod koul nou tou dan mem moul. Pou popilasion nou pei li pou paret bien dr ol 
si to pe al lotpey pou fer seki to pa pe kapav fer isi. Kifer nou pa sanz lalwa? Tou manier lalwa maryaz bizen 
enn bon kout plimo.  
OTELO  
Li paret vilen. Koumadir mo pe sanz lalwa pou mo prop lentere.  
DESDEMONA  
Pa kapav atann?  
OTELO  
Ki zafer?  
DESDEMON A  
Maryaz.  
OTELO  
Nou anvi ado pte zanfan.  
DESDEMONA  
(Silans ) ... Konplike!  
OTELO  
Mo kone. ... Yago, ki ou panse ou?  
YAGO  
Solision senp. Nou konvok parlman pou enn seans extraordiner pou anonse ki gouvernman finn desid pou 
aboli tou kalite diskriminasion  e dan nouvo lalwa nou enklir maryaz gay ek lesbienn e donn zot drwa adopte 
zanfan. S.E.N.P, senp! Nou fer sa vinn item prensipal Prezidan Otelo so mesaz fendane.  
OTELO  
Ki to panse Des?  
DESDEMONA  
Mo tike.  
YAGO  
Peyna pou tike. Mo sir mo pwen.  
DESDEMONA  
To pare pou pran risk, Dann?  
OTELO  
Eski mo ena swa? Swa sa, swa nanye. Kontinie viv mo lamour dan -nwar -dan-nwar, olie viv li dan lalimier. 
Mo'nn kwense Des.  
YAGO  
Prezidan, mo al delavan?  
OTELO  
(Enn moman ezitasion .) Oke!  
 
AK 1 SENN 3  
Dan plas piblik. Group pop pe sante, bann zenes pe danse.  
KER  
Bonnfam Noel, Bonnfam Noel  
Amenn boukou zouzou;  
Bonnfam Noel, Bonnfam Noel  
Donn baba bwar doudou.  
SANTER  
Bonom Noel dan Rolls Royce  
Pe fer so vakabon;  
Bonnfam Noel oblize  
Okip ba nn zanfan.  
KER  
Bonnfam Noel, Bonnfam Noel  
Amenn boukou zouzo u; 
Bonnfam Noel, Bonnfam Noel  
119 
 Donn baba bwar doudou.  
SANTER  
Bonom Noel dan tavern  
Pe soul so bontan;  
Bonnfam Noel letansa  
Fer zanfan nana.  
KER  
Bonnfam Noel, Bonnfam Noel  
Amenn boukou zouzou;  
Bonnfam Noel, Bonnfam Noel  
Donn baba bwar doudou.  
(Dammarro ek  Kaspalto pe trase. Dimoun toutotour pe tap lame pou donn lagam.)  
 
AK 1 SENN 4  
Dan lakaz Yago. Yago pe koz ar Roderigo.  
RODERIGO  
Ki pe manz to krann Yago? Omwen senk minit to finn pens to lalev, fixe dan vid koumadir mo pa la. To'ena 
traka?  
YAGO  
Hen! K i to dir?  
RODERIGO  
To kouma enn zako sagren.  
YAGO  
Mo sagren. Lane dernier mo ti fane.  
RODERIGO  
Lor ki zafer?  
YAGO  
Olie mars ar twa, mo ti mars ar sa fifi la. Twa ki ti b izen prezidan. Akoz mwa enn pervers, enn pedofil pe 
diriz mo pei.  
RODERIGO  
Elekter ti kone li enn pede. Malgre sa zot ti vot pou li. Zot ti rezet mwa, enn krwayan, relizie, onet, drwat. 
Lepep gagn gouvernman ki li merite.  
YAGO  
Sa nanye konpare ar seki pe vini. Ayo bondie! Pardonn mo pese!  
RODERIGO  
Ki pe vini?  
YAGO  
Prefer to pa kone.  
RODERIGO  
Dir mwa. Omwen to soulaz to lespri.  
YAGO  
Non, tro delika. Mo gagn vomi mo dir twa, gagn vomi. Mo kwar mo pe demisione kom Premie Minis pou 
mo kapav amen n konba tousel kont sa mons la. Oblize. Personn pa'le trap fwet.  
RODERIGO  
Non, non! Pa demisione. Mo bizen twa andan. To pe donn mwa boukou ransengnman ki mo bizen pou mo 
biznes. To andan, res andan. Mwa mo deor, les mo fer louvraz la deor. Dir mwa ki pe arive ki pe boulvers 
twa otan.  
YAGO  
Li pe konvok parlman pou enn seans extraordiner pou pas enn lalwa ki pou donn li pouvwar fer masak ar 
zanfan, fer pedofili vinn legal.  
RODERIGO  
Ayo mama! Bap! Ena la! Ki mo kapav fer?  
 
120 
 YAGO  
Rasanble to bann zom. Avoy zot partou pou fer otan fraka ki posib. Let anonim, menas, kidnaping, oldep, ... 
anfe n to konn lovraz la bien. Ennde lamor pa ti pou detro. Bizen montre ki gouvernman finn perdi kontrol, 
ki lapolis li enkapab. To konpran? Met choula parmi travayer. May enn de sendikalis dan lak. Paraliz lepor, 
transpor, lareopor. Envit to bann zom dan lapre s. Donn zot bien boure e fer zot ekrir seki nou bizen. Fer tou 
bann azan, aktivis, gro -lebra ki dan to lalis lapey, pas alatak. Bizen anpes sa bouro la viol ek tortir nou 
zanfan.  
RODERIGO  
Kont lor mwa. Mo dres sa papie la. ... Dir mwa Yago, kifer to ed le zot pran pouvwar me to pa poz kandida 
tomem?  
YAGO  
Mo la pou fer sakrifis pou bienet lezot. Zame mo pans momem. Dimann mo mama si to pa'le kwar. Ler mo 
fini deboulonn sa salte Otelo la e met twa dan so plas, mo mision pou termine. Mo pou retir mwa dan 
lafore pou viv kouma sadou. Meditasion, yoga; yoga, meditasion.  
RODERIGO  
Ayo, to enn maha atma.  
YAGO  
Samem. Get sa, to konpran kifer mo pa kapav al divan -diva n? Mo bizen fer sanblan ki mo foul ar li. Kan mo 
anvi mord li, mo kasiet mo laenn deryer enn sourir  ipokrit. Ale mo larme, fer enn louvraz prop. Sakouy pie 
la e fer zako la grene.  
RODERIGO  
Kont lor mwa. Salam!  
(Roderigo sorti. Yago tousel. So sourir foutan montre ki ena boukou panse malsen dan so latet.)  
YAGO  
Get li ale sa fatra la!  
So pos ranpli, so  kofor plen  
Me mo ploy li, met dan mo pos.  
Lisifer manti. Pa manti!  
Roderigo to enn piago,  
Enn pion dan mo plan jabolo.  
Se Otelo, se Otelo  
Se Otel o ki mo dousmann.  
Se Otelo ki dam mo pion,  
Kas mo konte, fer mwa vinn rann.  
Mem li traver, mem li enn kwe,  
Mem  li prefer soz maskilen  
Pa kone kifer tou bann fam  
Trouv latirans dan so douser.  
Desdemona nek konn zis li;  
Mem Emilia, mo fam marye,  
So labous ra npli ar dimiel  
Ler li pronons nom Otelo.  
Mo gagn laraz, mo'anvi morde,  
Anvi touye, desir so trip.  
Kikenn pe vi ni ...  
Emilia rantre.  
EMILIA  
Kisannla ti ar twa talerla? Pa sa los Roderigo la sa?  
YAGO  
Kifer to deteste li?  
EMILIA  
Pa kapav bliye so kanpagn malprop kont nou Prezidan. Sovaz la!  
 
121 
 YAGO  
Pa bon koz koumsa. Enn bon dimoun sa. Li finn rekonet so erer. Li pe dimann mwa fer li zwenn mo patron 
pou permet li prezant so exkiz. Mo sir li pou pardonn li.  
EMILIA  
Pardon? Pa pardon ki li bizen me enn  bon klak. Yago, pa bliye retourn mwa sa liv poem Kahlil Gibran ki to ti 
pran pou zet enn koudey. Kouma to trouv li?  
YAGO  
Get sa bwat la! Mo pa'nn gagn letan. Donn mwa detrwa zour.  
EMILIA  
Fer atansion ar li. Li ena enn bel valer emosionel pou Desdemona. Otelo ti donn li sa kado e li ti ekrir enn 
zoli dedikas . Sa liv la li koumadir senbol zot lamitie. Pa perdi li dan to  dezord.  
YAGO  
Korek sa!  
EMILIA  
Kouma to fini, donn mwa li. Mo va retou rn li Desdemona. ... Pa bliye, tanto nou pe resevwar.  
YAGO  
Korek sa! ( Emilia sorti.)  
Sa fam la minn mo boyo!  
Me oblize rekonet  
Li konn fer lamour extra.  
Mo lili zame finn tris!  
He! T ansion lezot osi  
Ler mo gout meni deor  
Finn plonz dan mo gardmanze.  
Non, mo pa kwar. ... Ki kone?  
Mo peyna prev. ... Emilia  
Mo santi loder marday.  
 
AK 1 SENN 5  
Dan lakaz Desdemona. Li pe koz ar so partner, Tino.  
DESDEMONA  
Mo dakor ar lide la me mo pa s ir so tayming.  
TINO  
Mo pa kwar pou ena problem. Si Yago ti dan lopozision, wi. Me to'nn dir mwa ki li foul dakor ar proze la.  
DESDEMONA  
Pa bliye ki bann partizan Roderigo pou sot lor la pou minn nou lavi. Depi ele xion zot finn chomtayt parski 
Dann so pop ilarite depas katroven poursan. Me la nou pe met lesans dan zot kachakcharli.  
TINO  
Bal finn ouver, anou danse.  
DESDEMONA  
Tino, to pa ankor dir mwa ki zour nou pou envit nou bann paran. To mama pe dimann nou vinn fer reveyon 
kot li. To pa kwar enn tro gr an fardo pou bonnfam la? Lor la bonom pa tro kapav marse.  
TINO  
To paran dakor pou al laba? ... Si koumsa les mo get enn katerer. Mo sir ki nou bann gran dimoun pou 
kontan pas sware la ar nou. Sirtou ki lane dernier nou pa ti mem gagn letan al get zot. Get  sa! Les mo okip 
fet la. Twa okip pei.  
Zot maye, anbrase.  
 
AK 1 SENN 6  
Dan plas piblik kouma talerla. Nepli ena dekorasion Noel -lane. Freser finn koumans rantre. Bann personaz 
aswar pe fer zot louvraz. Bann madam bien makiye, lenz bien sexi pe servi zot sarm pou fer biznes marse. 
Ena enn ti group gro lebra abiy e an nwar pe pentir slogan lor miray, pe atas bandrol lor pie, lor batiman, 
anfen partou kot zot gagne. Zot demars violan ek vilger. Zot rod sikann ar bann madam la ki paret kone 
122 
 kimanier diil ar zo t. Lor mem ban piblik ki talerla , Kaspalto pe asize kouma enn poul mouye. Li kler ki li pe 
gagn fre. Dammarro pe fer bann mouvman lekzersis e tanzantan bann poz yoga.  
DAMMARRO  
Aret fer to senn. Vinn fer enpe fizik. Sinon to fel to fitnes.  
KASPALTO  
Silans   
DAMMARRO  
Bwar enn kou. Sa pou sof twa.  
KASPALTO  
Silans  
DAMMARRO  
Ki arive? To'nn fas ar mwa?  
KASPALTO  
Silans  
DAMMARRO  
To bwat koze finn bloke?  
KASPALTO  
... ... Nou kouma Laurel ek Hardy dan Tini, Tini, Godot Pe Vini.  
Dammarro, koumadir li finn gagn  enn sok elektrik, perdi lekilib, tonbe. Li lev so latet, get Kaspalto.  
DAMMARRO  
Redir sa!  
KASPALTO  
Ki zafer?  
DAMMARRO  
Samem, Hardy ... Godot ... tini ...  
KASPALTO  
Tini, Tini, Godot Pe Vini.  
DAMMARRO  
To'le dir Vladimir ek Estragon dan Waiting For G odot?  
KASPALTO  
Samem.  
Dammarro dibout divan li, get li koumadir enn mirak.  
DAMMARRO  
Kaspalto, ki to ... to ti ... ti fer avan ... to ... isi? To konpran? ... Abandonn tou ...!  
KASPALTO  
Silans . 
DAMMARRO  
To pa anvi koze?  
KASPALTO  
Pa enportan. ... Ki  zot pe fer?  
DAMMARRO  
Kisannla?  
KASPALTO  
Bannla.  
DAMMARRO  
Dime le premie Me. Zot pe prepar miting. La ki pou ena koze la! Koze zordi bliye koze yer pou rapel koze 
dime. Koze deboulonn koze. Parol anvole fer piti dan ler e tom pouf anba kouma kaka bef . 
KASPALTO  
Kaka bef? Kifer Dammarro?  
DAMMARRO  
Li sorti ron, li tom plat. ... Mo ti koz dan miting enn fwa. Pa bizen dir, mo ti tap mo daway pou gagn toupe. 
Mo koz angle mo dir twa. Enn filwar koze so rti al kraz dan zorey kouma vag lor brizan ...  
 
123 
 KASPALT O  
Angle? Dimoun ti konpran?  
DAMMARRO  
Pa kone. Pa enportan, mo kwar. Enn mo mam dan klib mas ti vinn felisit mwa. To'nn gagn lizour, mo 
dimann li. Pa tro me mo stil ti enpresionan. Kikfwa mo ti bizen fer politik. Ena boukou pitay ladan. Mo konn 
enn nwar touni ki zordi pe dormi lor matla biye mil dolar.  
KASPALTO  
Li pa per so lakaz pran dife?  
DAMMARRO  
Metafor, Kaspalto, metafor.  
KASPALTO  
Tapaz. Mouvman. Kot pou dormi seswar.  
DAMMARRO  
Pa dormi. Pre  pou gramaten. Get mouvman, tann tapaz, vey soley leve .  
KASPALTO  
Bwat sa Dammarro. Noel ale, lane vini; lane ale, Pak vini; Pak ale, premie Me vini. Letan travers anba nou 
nene e nou pa kapav aret li enn ti morso, zis enn ti morso ... enn ti morso pou regagn souf. ... Twa, kifer to 
finn vinn viv lor ban pib lik. 
DAMMARRO  
Ki to pe dir?  
KASPALTO  
Nanye. ... Nou'al met nou gouni anba pon laba, sey dormi enpe.  
DAMMARRO  
To fou! Taler zot kwar nou pe rod lev kouve. Nou ploy anplas nou dormi.  
Zot ploy anplas, zot dormi. Mouvman aktivis politik ek koler lafis k ontinie.  
AK 1 SENN 7  
Dan salon prive enn gran lotel. Yago pe donn enstri xion mazordom. Li sorti e pandan so labsa ns Yago koz lor 
so telefonn portab. Mazordom la retourne akonpagne par trwa personaz mem gabari, koumadir trwa klonn, 
ki abiye parey stil Al Capone, sigar dan labous e sapo fet so rebor enkline dan enn manier pou kasiet zot figir 
otan ki posib. Sakenn pe s arye enn valiz. Touletrwa mem grander, mem kouler, mem degenn, mem dizayn. 
Yago al akeyir zot, mazordom ouver enn boutey sanpagn, vers dan ka t ver. Zot bwar enn lasante.  
ETRANZE 1  
Dernie mouv pou desann li finn rate. Paren panse ki bizen trouv enn lot str atezi. Bizen aret met legan. Bizen 
fons drwat, direk -direk e kas lagel. Misie Yago, ou metod tro sof, mou, elegan, fifi. Bizen metod Gestapo.  
Ler rozet laswa finn depase. Ler kalot finn vini. Kalot, klak; klak, kalot.  
ETRANZE 2 EK 3  
Kalot, klak; klak, kal ot.  
YAGO  
Mo pe travay lor enn nouvo proze.  
ETRANZE 1  
Pa neseser. Nek ekzekit seki nou dikte. Nou dir, ou fer.  
ETRANZE 2 EK 3  
Nou dir, o u fer.  
ETRANZE 1  
Paren peyna pasians. Bizen taye, raze li dir.  
ETRANZE 2 EK 3  
Taye, raze li dir.  
YAGO  
Sak pei  ena so ...  
ETRANZE 1  
Peyna sak pei! Ena vilaz global sou lidersip Paren. Ena Paren ek so dezir; ena so dezir ki dezir natirel tou 
krwayan -pratikan ki kwar seki li kwar e pratik seki li pratike. Twa, dir li seki bizen dir.  
 
124 
 ETRANZE 2 EK 3  
Dir li seki bizen dir.  
ETRANZE 1  
Dir li foutou!  
ETRANZE 2 EK 3  
Foutou!  
ETRANZE 1  
Zokris, choupchap!  
ETRANZE 2 EK 3  
Zoooooo ..............  
ETRANZE 1  
Zokris 1, dir li seki bizen dir.  
ETRANZE 2  
Ki bizen dir?  
ETRANZE 1  
Seki mo ti dir twa bizen dir.  
ETRANZE 2  
Dir li twa, Zokris 2.  
ETRANZE 3  
Douk, douk, douk! Mo pa rapel. Kees lor mwa.  
ETRANZE 1  
Ah, latet to'r'pa! ... Dir li Yago, dir li. Dir l i twa. Dir bann zokris seki bizen dir.  
YAGO  
Mwa?  
ETRANZE 1  
Wi. Twa.  
YAGO  
Be ... latak endirek pa finn marse. Bizen latak direk. Destabiliz Otelo. Servi Desdemona kouma veren. Pas 
par anba, leve, zete. Ensiswatil!  
ETRANZE 1  
Bravo! Rapel bien. Pou ko nstrir lape iniversel bizen detrir santiman primitif kouma 'mo pei', 'mo k iltir', 'mo 
dinite'. Yago, Paren panse ki se twa ki bizen pran labar isi. Perdi letan pas par entermedier. Bizen lapat 
feyte, lapat brize. Roderigo li enn madriye, enn makacha, enn m astok, enn farata mal belo plito. Nou pe kit 
trwa valiz biye pou to bann t i depans. Nou pe kredit to bann kont ofsor ar tou lamone ki to bizen pou pirifie 
pei, koloni ek paradi. Tutti -frutti! Satini Bilinbi! Kouma dimoun kontan dir isi: maaaari!  
 
AK 1 SENN  8  
Dan biro Prezidan Otelo. Li pe koz ar Desdemona. Toulede bien rilax.  
OTELO  
Finalman rasanbleman antigouvernman ti enn flop. Nou ti pe trakase pou nanye. Tou paret bien kalm deor.  
DESDEMONA  
Bizen rekonet ki entwision Yago ti bon. Pa ti ena pou tike. Mo ti pe per pou nanye, mo rekonet. Me Dann, 
malgre tou , mo malalez. Pa kone kifer. ... To fami ki manier?  
OTELO  
Extra Des, extra. Zordi tou bann papie finn finalize. Akoz samem mo pe envit mo bann meyer kamarad, ki 
finn tini ferm koste ar mwa pandan pery od difisil, pou dine ar mo fami. Pa les mwa tonbe.  
DESDEMONA  
To kapav kwar! Mo kapav amenn mo garson ek so fianse?  
OTELO  
To garson?  
DESDEMONA  
To trouve, mo 'si mo ena mo ti sekre. Mo ti ansent Vitorio ler mo ti kolez. Mo ti ena apenn diset -an. Kouma 
mo ti anons sa mo boyfrenn, li ti fonn. Mo ti kapav fer enn avortman me mo de paran, mo papa sirtou ti dir 
125 
 mwa ki mo ti kapav gard zanfan la si mo ti'le. Zot ti promet tou sipor ki mo ti bizen. Zot ti gard zot parol. Mo 
garson ena vennsenk  an zordi. So fian se apel Bianca. Li enn tifi formidab ... me ... li ena enn problem.  
OTELO  
Ki problem?  
DESDEMONA  
Li HIV/AIDS pozitif, samem, seropozitif.  
OTELO  
To kone Des, to enn gran Madam. Wi, koko, amenn zot ar twa. Tino pe vini?  
DESDEMONA  
Mo pa kwar. Li pe fer e nn depresion depi ki li finn aprann nouvel la. Li refiz sorti.  
OTELO  
Me Tino enn dimoun lespri larz!  
DESDEMONA  
Li per lamor. Me kouma mo konn li, li pou sirmont so difikilte. Kouma tou artis li bien frazil. Li pe soufer 
soufrans Bianca plis ki Bianca. ... Dann, mo ena enn ti zafer pou dir twa. Li paret kouma enn palab. Pa mal 
pran li. ... Enn kontak ki mo ena dir mwa ki Premie Minis Yago ti resevwar trwa etranze lous dan salon prive 
dan enn lotel siper lix ki portdrapo holding dirize par Roderigo. Ena b oukou kapital etranze ek etranz dan sa 
biznes la.  
OTELO  
Enn Premie Minis bizen lib pou roul gouvernman kouma li kwar neseser.  
DESDEMONA  
Kifer li pa ti resevwar zot ofisielman dan so biro.  
OTELO  
Pa kone, li ena so rezon. Twa, to so adzwen. Kifer to pa dimann li?  
DESDEMONA  
Pa fer sa vinn enn zafer personel, Dann.  
OTELO  
Get sa Des. Yago enn bebet politik. Nou bizen so zeni pou met anpratik nou bann lide. Li enn bon Premie 
Minis. Ziska ler, eski to ena kik kritik kont so travay?  
DESDEMONA  
Non.  
OTELO  
Sa ki enportan. Bliye detay. Nou get seki esansiel. Pa fatig to latet ar bann ti detay. Pei pe avanse, tou kalm. 
... Mo pa ankor dir twa kifer mo finn dir twa vinn get mwa. Mo pe pran de semenn konz e. Miro, nou de 
zanfan ek mwa, nou pe al vizit enn pei vw azen. Yago ek twa zot pou bizen soupervaiz tou ansam ziska mo 
retour. Sey fer enn zefor devlop bon relasion.  
DESDEMONA  
Mo peyna okenn problem travay ar li. Selman ... Bliye seki mo'nn dir. Kan to pe  ale?  
OTELO  
Dime. Aswar nou zwenn. 7.30. Salam!  
DESDEM ONA  
To'nn envit Yago?  
OTELO  
Li mo kolaborater. Pa mo kamarad. Seswar zis kamarad entim ki envite. Sey persiad Tino vini. Babay!  
 
AK 1 SENN 9  
Enn lasam dan nwar. Pandil sonn douz kou. Enn ti lalimier feb koumans ekler lasam la dousma -dousma. Enn 
kout s ek enn spotlait ekler enn serkey. Lamizik makab koumanse e douma -dousma volim ogmante ziska li 
ariv so top. Souden ar violans, kouvertir serkey anvole. Enn kadav drese. Silans konple.  
YAGO  
Mo fi nn bien repoze foutou.  
Li sante.  
Momem Yago, Yago Premie,  
126 
 Gran Prens Marenwar,  
Aswar dan nwar mo fer malis  
Ar zanfan lamor.  
Pa koz mwa violon do ta,  
Pa koz mwa diya;  
Pa koz mwa pardon baya,  
Pa koz mwa lamour;  
Pa koz mwa lizour gopia,  
Pa koz mwa lezot.  
Koz mwa, mwa ek mwa fatra,  
Sinon mo klak twa.  
Momem Yago, Yago Premie,  
Gran Prens Marenwar,  
Aswar dan nwar mo fer malis  
Ar zanfan lamor.  
Li koz ar lodians.  
Ki arive? Zot pa aplodi mwa.  
 
AK 2 SENN 1  
Enn an pli tar zour pou zour. Mem plas piblik ki koumansman Ak 1. Mem lepok, mem dekor, mem group 
mizisien, mem sante, mem mouvman, mem aktivite. Kaspalto lor ban, Dammarro pe mars -marse otour li.  
KASPALTO  
To pa pou aret fer mo letour, Dammarro?  
DAMMARRO  
Tomem mo soley. Mo oblize tourn otour twa, my dear Kaspalto.  
KASPALTO  
Aret koz nenport. ... Ase tourn otour mwa! To  fer mwa gagn vertiz.  
DAMMARRO  
Ki enn dimoun kouma twa pe fer lor ban piblik.  
KASPALTO  
Dimoun kouma mwa? Ki to'le dir?  
DAMMARRO  
Mo pa kone ... me mo santi ki to kouma sa dokter dan enn fim ki mo ti gete ... lepok mo ti pe al sinema ... 
mo ti zenn ler la ... Eugene, Sylvain ek mwa, nou ti trwa dezorder ki ti kontan fer lenteresan ... we, sa dokter 
la ti fer enn zafer ki li ti kwar korek me ki lalwa ti dir pa korek ... li ti al travay dan sirk kouma enn kloun ... to 
enn vizaz kloun ar enn leker ki pe sou fer ... vre, pa vre.  
KASPALTO  
Non mo pa enn dokter. Mo enn nanye ditou. Enn ta bagas ... e nn plot kaka. Apre aret fatig mo latet, rod 
fouy dan desbinn mo lavi. Zame mo pa poz twa kestion lor lepase. Kifer twa to pa fou mwa lape? Kifer to pa 
fer kouma sa b ann bon dimounn ki pe al lames minwi, ki konfese, ki kominie e apre fann gro kaka?  
DAMMARRO   
Pa sap, pa manga mo dalon. Mo fer ler pou fer letan pase. To'le mo vinn ar twa al fouray dan desbinn 
BonChawchaw?  
KASPALTO  
Mo pa fen.  
DAMMARRO  
Pa gard dan leker  bayo! Il faut vivre pour manger.  
KASPALTO  
Fer so!  
DAMMARRO  
To'le enpe diven tamasa?  
KASPALTO  
Non ... To kone ... mo kwar mo anvi ... bwar enn ver lamous.  
127 
 DAMMARRO  
Lamous? ... To pa per to trip rouye? Lamous? Mo kwar to bien malad.  
KASPALTO  
Mo ko ne mo malad. Mo malad depi sa zour ki ...  
DAMMARRO  
Ki ti arive?  
KASPALTO  
Nanye.  
DAMMAR RO  
To fer Hitchcock ar mwa?  
KASPALTO  
Non! Beckett.  
DAMMARRO  
Ala to rekoumanse!  
 
AK 2 SENN 2  
Dan biro Otelo. Otelo ek Yago pe koz -koze. Desdemona rantre. Otelo  leve pou akeyir li. Yago zis fer enn 
signdetet.  
OTELO  
Nou ti pe atann twa pou koumanse. ... Wi Yago, ou kapav koumanse.  
YAGO  
Prezidan, mo kwar ki li ti pou bon ki nou adapte nou politik etranzer ar sitiasion enternasional. Sa pou 
permet bann antrepriz lokal vann zot prodi xion lor marse ki raport gro e fer g ro profi.  
OTELO  
Ki marse?  
YAGO  
Bann Gridi enterese pou aste nou prodwi.  
OTELO  
Zot plis enterese pou inond nou pei ar zot prodwi, fer pri tonbe e larla rwinn lendistri lokal.  
DESDEMONA  
Pa bliye o si ki zot pe refiz sign bann agriment pou diminie polisi on. Bann dirizan Gridi enterese zis ar zot 
prop krwasans. Zot movi ar leres limanite. Deryer zot bel -bel koze , ena zis zot gourmandiz ek zot egoism.  
YAGO  
Eski li normal ki nou refiz ouver nou frontie r kan tou pei devlope, avanse, sivilize pe fer li? Toule zour bann 
dirizan antrepriz, pa bann tipti bweter, me reprezantan bann gro bwat, pe vinn lastik mwa. Zot pe menas 
fermtir si zot pa gagn satisfa xion. Mo nepli pe kapav tini zot.  
OTELO  
Mo kone ena enn  lobi ki pe dimann sa. Me pa bliye ki zot ena lentere fi nansie Gridi deryer zot. Bann 
spekilater Gridi finn aste enn poursantaz enportan a xion dan sa bann bwat la. Aster dimoun nou pei finn 
vinn zot agwa. Nou bizen tini ferm Yago. Plizier pei vwazen pe swi v nou lekzanp, pe reziste presion. Ena 
mem menas envazio n kot zot gagn enn ti exkiz. Gran koze aster se lager kont prezans satanik.  
YAGO  
Me zot promet ki zot pou atir envestisman dan nou pei, mont lizinn, kre lanplwa, fer nou pei vinn enn 
pwisans ekonomik , enn ... enn ... enn pei ris.  
DESDEMONA  
Administrasion  Gridi pe gagn problem ar so prop popilasion ki pe proteste for -for kont polision ek 
degradasion ekolozik. Zot ole aster export zot bann lizinn derti dan lezot pei. Sa pa pou rezoud problem 
global, to u dimoun kone.  
OTELO  
Get sa Yago. Nou pei li pa enn pwi sans ekonomik me nou popilasion pe viv bien. Kifer nou bizen kopie seki 
lezot pe fer, sirtou ki nou kone ki zot pe fer later vinn enn lanfer? Pe servi propagann pou destabiliz nou me 
sa pa pe marse. M o kone ki zot pe servi lamone pou aste bann responsab me  la'osi sa pa pe marse parski 
nou lekip li solid, soude, onet ek senser.  
128 
 YAGO  
Mo 'si mo'nn tann dir ki zot pe fann lamone par valiz e ki ena ennde ki pe tranp dan lasos la. Bizen anpes sa.  
OTELO  
Nou  pei li enn pei lib, dimoun lib. Nou pa kapav anpes ennde dimoun fane. Se zot drwa demokratik. 
Mazorite kone ki sime ki bon.  
YAGO  
Prezidan, mo fer mo devwar.  
OTELO  
Ou'nn fer bien Yago. Mo pa ena okenn repros pou fer ou. Nou kontinie vey sitiasion e nou v a rediskit tousa 
apre lane.  
Yago leve pou li ale. Le r li pas pre kot Desdemona li get li ar lizie traver.  
Reste Des. ... Ki nouvel Bianca?  
DESDEMONA  
Pa bon, Dann.  
OTELO  
Pov tifi! ... Des, mo ena enn zafer delika pou dir twa.  
DESDEMONA  
Koze Dann.  
OTELO  
Dapre mo ransengnman, nou pou bizen sirvey tranza xion Vitorio.  
DESDEMONA  
Vitorio? Tranza xion.  
OTELO  
Mo kone sa pou fer twa soufer. Avan li vinn enn problem politik les nou trouv enn solision ki pa fer tro 
boukou dimoun soufer.  
DESDEMONA  
Be ki tra nzaxion?  
OTELO  
Get sa Des. Ki travay Vi torio fer? Kot li travay?  
DESDEMONA  
Li pa pe travay pou lemoman pou ki li kapav okip so fam. Mo ti dir twa zot finn marye?  
OTELO  
Wi. ... Olie met so fam dan lopital piblik kot tou swen gratis, li finn met li dan enn klinik prive bien ser. To 
bien kone k i me xinn antiretroviral kout enn fortinn dan lafarmasi. Gouvernman finn reysi fer enn diil pou 
enport me xinn zenerik.  
DESDEMONA  
Li dir mwa ki li ena enn bienfeter.  
OTELO  
Nasionalite Gridi.  
DESDEMONA  
Pa vre!  
OTELO  
Vre Des.  
DESDEMONA  
Samem zot ti pe koze ler mo ti rantre? Kouma zot trouv mwa zot arete. ... Ki desizion?  
OTELO  
Lapolis pou aret li.  
DESDEMONA  
Ki ofans?  
OTELO  
Pran braib? Traizon? DPP pou deside.  
DESDEMONA  
To'le mo demisione?  
129 
 OTELO  
Non, pa neseser. To pa responsab a xion enn zanf an mazer.  
DESDEMONA  
Mo bizen pran konze pou okip Bianca. Li pa ena personn apart nou.  
OTELO  
Fer admet li dan enn lopital piblik. Li pou gagn bon swen. Des, ... mo santi nou pe rant dan enn faz difisil. 
Nou pou biz en boukou kouraz ek solidarite. Mo pa pou les twa tonbe. Kont lor mwa. Me lalwa bizen swiv so 
sime.  
DESDEMONA  
Wi, mo konpran. ... Dann, to kwar problem la osi senp ki sa? Peyna kik marday ki kasiet deryer enn erer ki 
enn zenes finn fer pou soulaz soufrans  so fam?  
OTELO  
Kikfwa. Me mo pa okouran. Me to konpran ki mo pa kapav enzer dan lanket lapolis?  
DESDEMONA  
Wi. ... Li fek gagn vennsis -zan Dann. E li finn fini ... Ah Bondie ed mo pov piti!  
 
AK 2 SENN 3  
Dan plas piblik.  
KASPALTO  
Ala fer so la. Vadire enn siklonn pe prepare dan ler.  
DAMMARRO  
Siklonn la finn fini arive.  
KASPALTO  
Latet pa bon Dammarro? Ris enn dam!  
DAMMARRO  
Mo dir twa. Siklonn envizib pe kraz tou.  
KASPALTO  
Kotsa?  
DAMMARRO  
To pa pou trouve. Li envizib, maron . Fode to kas kaka liz ie, lerla to pou trouve.  
KASPALTO  
Hen! Bwar enn gorze. Mo kwar to bien malad.  
DAMMARRO  
Swa siklonn, swa enn lot zafer. Me ki li lot, ki li sa, li mari golmal.  
KASPALTO  
Tou paret normal. Golmal li dan to latet.  
DAMMARRO  
Paret, m o dalon, paret.  
KASPA LTO  
Ki sa zafer misterye ki to pe fane?  
DAMMARRO  
Enn mister misterye. Momem mo pa konpran. Pov Madam Desdemona!  
KASPALTO  
Kisannla?  
DAMMARRO  
Madam Desdemona. To pa konn Madam Desdemona?  
KASPALTO  
Limem ... minis?  
DAMMARRO  
Vis-Premie -Minis.  
KASPAL TO  
Samem.  
 
130 
 DAMMARRO  
Li finn tas dan langrenaz.  
KASPALTO  
Langrenaz?  
DAMMARRO  
Pa li. So garson.  
KASPALTO  
Li'nn tas dan langrenaz so garson?  
DAMMARRO  
Ayo bourrbak! So garson finn tas dan langrenaz.  
KASPALTO  
Ki langrenaz?  
DAMMARRO  
Ena enn charj k onspirasion ek traizon lor li. Tou dimoun kone. ... Apart twa.  
KASPALTO  
... Silans  ...  
DAMMARRO  
Ki arive? T o'nn aval to lalang?  
KASPALTO  
(... Silans ... So figir finn vinn blem.)  
DAMMARRO  
To malad, Kaspalto?  
KASPALTO  
... Silans  ...  
DAMMARRO  
Koze, mo bayo! ... To pe plore?  
KASPALTO  
(... Silans ... Li leve li ale.)  
DAMMARRO  
Atann! Kot to pe ale? ... Ki pe arive?  
 
AK 2 SENN 4  
Dan prizon top sekirite. Yago pe koz ar sef gablou.  
YAGO  
Sitiasion finn vinn bien vilen. Malang pe fane kouma lapipi . Zom ar zom; fam ar fam; maledi xion SIDA pe file 
kouma serpan set latet. Dimoun pe vann zot pei ar etranze. Tann dir dirizan pe konplote pou pran plas so 
kamrad. Soy! Lagign! Mofinn! Bisagn! Bizen netway prop!  
SEF GABLOU  
Wi sef!  
YAGO  
Li finn konfese?  
SEF GABLOU  
Pa'kor. Me pa pou tarde. Nou pe ranz so kari. (Tann enn lavwa kriye ar douler.)  
Fer koumadir ou pa finn tann nanye.  
YAGO  
Kifer? Ti ena ki xoz pou tande.  
SEF GABLOU  
Non, pa vreman. ( Enn tapaz douler pli for.)  Ou'nn tann ki xoz?  
YAGO  
Non! Mo kwar mo pe vinn sourd. Bizen get enn spesialis zorey. ( Tapaz douler atros .) Zot dan bien isi. Lape, 
trankilite. Bon kouma zot gagn konfesion la, fer mwa kone. ... Kikfwa li ti pou bon si ... apre konfesion , li 
desid pou swiside. ( Li sorti .)  
 
131 
 AK 2 SENN 5  
Dan lakaz Desdemona. Latmosfer tris. Desdemona pe dibout kot enn laf net, pe get deor dan vid. So lespri pa 
la. Ar so ledwa li souy so lizie diskretman. Telefonn sone. Li al reponn.  
DESDEMONA  
...... dime, trwa -zer. ... Non mersi, Emilia. Mo kapav debrouye . ... Mersi to'nn telefone. ... Legliz St Therèse 
... simitier St Ma rtin. ... non pa trakase.  
(Li poz telefonn, retourn kot lafnet. Tino rantre. Desdemona mem pa vire pou gete.)  
TINO  
Pa deranz mwa, mo pe al dormi.  
DESDEMONA  
(... Silans  ...) Kot to ti et e tousa letan la?  
TINO  
... Silans  ...  
DESDEMONA  
(Lavwa isterik .) Reponn! Kot to ti ete tousa letan la? Vitorio dan prizon. Bianca finn mor. Twa kot to finn al 
trene? Enn ler pou al ar to bann piten? Parye to'nn rekoumans pike? ... Pa dibout laba kouma' nn stati. 
Reponn mwa!  
TINO  
... Mo ti lopital.  
(Li asiz anp las lor enn sez, kasiet so figir ar so de lame. Li pe plore.  
Desdemona realiz so erer. Li al dousma ver li, poz so lame lor latet Tino. De leker kase imobil divan zot 
soufrans.)  
 
AK 2 SENN 6  
Dan salon prive lotel delix. Yago ek Roderigo.  
RODERIGO  
Yago  pa kwar mo enn piago. To pa pe zwe ar mwa twa? Mo verse mem lamone dan to kesnwar me mo res 
touzour deryer midi. Fotey prezidan li kouma larkansiel. Plis mo al ver li, plis li rekile.  
YAGO  
Ki to' le? Fer koudeta, met twa lor tronn ilezitim ousa pas par el exion e pran pouvwar lezitim. Enn ele xion 
prezidansiel li pran letan pou prepare. Met kas dan kofor mo babou, met kas dan kofor. To'le nou 
deboulonn Otelo, met kas dan kofor. To'le nou kas konte De sdemona, mo babou, met kas dan kofor. To'le 
fotey prezidan,  mo babou, met kas dan kofor. To'le jalsa douniya, met kas dan kofor. Aret pilinge. Nek met 
kas dan kofor. ... Garson Desdemona, samem Valentino ... non Vitorio, li finn sign so konfesion. Li ti az ir 
kouma entermedier pou so mama. Ena koken dan gouvernman,  pe pran braib ar lennmi pei. Met kas dan 
kofor, mo babou, met kas dan kofor.  
RODERIGO  
Komie?  
YAGO  
Gete tomem. To bizen fer enn konferans -depres pou dir ki Madam Desdemona ti ofer twa lamone pou  ed li 
ranvers Otelo.  
RODERIGO  
Pa vre sa!  
YAGO  
Kisannla finn dir twa koz laverite? Met kas dan kofor, mo babou, met kas dan kofor. That's a good boy! Kan 
to vinn prezidan, pa bliye to bann vre ami ki finn fer latet, lipie pou satisfer to anbision. Pa fe r nimakarram 
ar mwa. Si to pa fer fos, mo ena enn bonus pou twa.  
RODERIGO  
Ki'ete?  
YAGO  
Mo met Desdemona lor to lili.  
RODERIGO  
Wek!  
132 
 YAGO  
Mo dir twa mari maja. Kwar mwa! Li konn Kama Sutra par ker.  
RODERIGO  
Mo pas! To'le mo gagn SIDA. Dan so fami en a sa. ... To konn bien, mo prefer laser bien -bien tann.  
YAGO  
Pa bliye! Al fer depozision la. Nou may li dan lak, nou vir -vir li; nou deklenk Otelo, nou koup so boulon sant.  
RODERIGO  
Fer enn draf. Koumsa mo sir mo pa fane.  
YAGO  
Tanto mem li pou lor to l atab biro. Fer bon zanfan. Salam. ( Roder igo sorti. ) 
Tou bachara ole vinn minis, premie minis, prezidan. ( Li sante .) 
Get sa voryen la, mama!  
Lizie gro -gro, vant piti;  
Dezir feros, bavant plat.  
Get sa voryen la mama,  
Get sa voryen la!  
 
AK 2 SENN 7  
Dan plas piblik. Dammarro tousel lor ban. Li tris. Tanzantan li lev latet pou gete si Kaspalto pe vini. Kan li 
kwar li pe vini li fer enn sourir. Ler li realize sa pa vre, niaz tris kouver so figir. ... Li trouv li pe vini depi lwen. 
Li galoupe, li al ver li. Li ki t lasenn e retourne pli tar ar Kaspalto ki paret diferan.  
DAMMARRO  
To fer mwa trakase. Pa fer sa enn lot fwa. Mo peyna personn apart twa. ... Eh! To finn sanz to louk! Ki pe 
arive? To'le mo al sers enn grog pou twa?  
KASPALTO  
Mo'nn aret bwar.  
DAMMARRO  
Aret badine.  
KASPALTO  
Pa pe badine. Mo bizen aret fane.  
DAMMARRO  
Fane?  
KASPALTO  
Enn long zistwar. Tro long pou rakonte. Enn zour kikfwa.  
DAMMARRO  
Nou tou nou ena zistwar pou rakonte.  
KASPALTO  
To'si?  
DAMMARRO  
Enn long zistwar. Tro long pou rakon te.  
KASPALTO  
Enn zour kikfwa?  
DAMMARRO  
Kikfwa. ... Zistwar kloun dan sirk.  
KASPALTO  
Kan mo ti zenn ...  
DAMMARRO  
Mo ti enn dokter ...  
KASPALTO  
mo ti ena enn kopinn ...  
DAMMARRO  
mo mama ti pe soufer. ...  
KASPALTO  
133 
 nou toulede ti zenn ... mo ti a moure fou ...  
DAMMARRO  
kanser ...  
KASPALTO  
li'si parey ...  
DAMMARRO  
douler atros ...  
KASPALTO  
lamour enkontrolab sarye nou ... mo ti fer li ansent ...  
DAMMARRO  
pa kapav tini ... faz terminal ...  
KASPALTO  
mo ti sov e ...  
DAMMARRO  
ogmant doz mor finn ...  
KASPALTO  
foser ...  
DAMMARRO  
dormi anpe ...  
KASPALTO  
enn zour mo ti krwaz zot, li ek nou zanfan ...  
DAMMARRO  
lapolis ... lakour ... prizon ...  
KASPALTO  
mo kasiet pou zot pa trouv mwa ... mo'nn res kasiet mem ... dan lalkol ...  
DAMMARRO  
reysi sove ... tom andeor. ... Fatige kasiet, degize. ... Mo bizen rann lekor. Pa gagn kouraz. Mo gagn per 
Kaspalto, mo gagn per. Pa les mwa tousel!  
KASPALTO  
Mo garson dan prizon. Ena charj traizon lor li. Aster fin n aret so mama pou konplisite.  
DAMMARRO  
(Li fixe so kamarad. Li pa'le kwar .) Madam Desdemona?  
KASPALTO  
(Li zis bouz so latet pou dir wi.)  
DAMMARRO  
(Li vinn ver Kaspalto, poz so lame lor so zepol.)  Sakenn kone pwa lakrwa ki li pe sarye. Nou'ale, nou'al asiz 
lor nou ban. Lerla nou gete ki nou bizen fer.  
 
AK 2 SENN 8  
Dan prizon top sekirite. Sef Gablou pe koz lor telefonn. So figir montre ki li trakase.  
SEF GABLOU  
Wi, li'nn sign so konfesion. ... W i, li'nn a xepte pou temwagne an kour. ... Me ... Kouma mo pou dir ou sa? ... 
Be li pa pou kapav.  ... Li finn swiside. ... Avek so dra lili. ... Lotopsi? ... Komision danket? ... Sispann mwa? ... 
Be ou ki ...  
(Kominikasion finn koupe. Sef Gablou pe transpi r gro. Li souy so figir ar so mouswar, asiz lor enn sez, get 
drwat divan li kouma enn efare.)  
 
AK 3 SENN 1  
Dan biro Otelo. Otelo pe koz ar Yago.  
OTELO  
Sitiasion pe dezenere. Lanpir Gridi pe blok exportasion, enportasion ek envestisman. Somaz pe monte, 
pouvwardasa pe bese. Lopozision pe fer demagozi. Li kler ki zot manz dan katora Gridi. Moral gouv ernman 
134 
 ba. Nou ena enn minis ... enn ex -minis dan rimann. Enn zenn finn mor dan prizon e popilasion kwar ki 
lapolis finn touy li. ...  
YAGO  
Mo sagren tousa pe tom lor ou. Mwa ki antor. Enn Premie Minis bizen vizilan. Mo pa finn fer travay kouma 
bizen. Mo konfians aveg finn fer mwa fane. Mo dispoze donn mo demision si ou ole.  
OTELO  
Non, Yago, non!  
YAGO  
Ti ena bann sign golmal me pa mo ti pran kont.  
OTELO  
Ki ou'le dir?  
YAGO  
Enn dimoun ki pa travay, ki vwayaze souvan, al mem plas; ki met sipa so fianse , sipa so fam dan klinik 
senketwal kan lopital gouvernman pe donn malad SIDA swen premie klas; enn Vis -Premie -Minis ki konn 
tousa me res trankil ...  
OTELO  
Mo pa pe kwar ki Madam Desdemona kapav fer sa.  
YAGO  
Mwa'si parey. Sok lor sok! Difisil fer dimoun konfians.  
OTELO  
Pa al dan lot extrem. Lavi vinn enposib san konfians.  
YAGO  
Wi, ou ena rezon. ... Prezidan Otelo, ou bizen ranplas sa de minis ki finn kit gouvernman pou rant dan 
lopozision, anplis bizen enn ranplasan pou post Vis -Premie -Minis. Ou finn prepar ou lalis?  
OTELO  
Non, pa ankor. Ou ena enn sizestion?  
YAGO  
Non, pa vr eman. ... Kikfwa! ... Non, mo ti pou dir enn betiz.  
OTELO  
Koz touzour. Souvan bon lide ne koumsa.  
YAGO  
Ena dezord dan pei, anfen dimoun panse. Si koumadir nou ... donn enn s ok sikolozik ... fer dimoun santi ki 
enn zafer extra pe arive ... ki lalimier f inn alime dan bout tinel ... kikfwa sa pou redonn konfians ... kikfwa.  
OTELO  
Mo dakor. Me ki bizen fer? Enn zafer konkre ki fer masinn la repran amars.  
YAGO  
Pa kone. Kikfwa . .. Si koumadir nou nom trwa dimoun lopozision minis e fer Roderigo vinn Vis -Premie-
Minis?  
OTELO  
Pa enn move lide sa. Ou pou kapav travay ar li Yago?  
YAGO  
Bizen seye. Pei avan tou. Pou difisil, sirtou ki avek Madam Desdemona li ti kouma kouto dan diber. Pov 
Madam Desdemona! Pa kapav dimann enn nolle prosequi?  
OTELO  
Separasion pouvwar bizen res enn prensip sakre.  
YAGO  
Bann madam vinn eratik parfwa, non?  
OTELO  
Kifer?  
YAGO  
Menopoz fatig zot. Zot fer ek dir nenport.  
OTELO  
Mo pa ti remark nanye.  
135 
 YAG O  
Ti detay. Pa enportan.  
OTELO  
Par egzanp?  
YAGO  
Lapolis finn  trouv sa dan so poubel. ( Li montre Otelo enn liv poem par Kahlil Gibran avek enn dedikas  par 
Otelo.)  
OTELO  
Mo gete. ( Li get liv la bien .) Kikfwa li finn tom dan so binn par a xidan.  
YAGO  
Mo sir. Madam Desdemona zame ti pou zet dan pagne salte enn veritab senbol zot lamitie. Sirman enn 
axidan. Mo dakor ar ou. ... Mo al delavan ar bann ranplasman dan kabine.  
OTELO  
Mo pa sir Roderigo pou a xepte. Pa bliye ki li ena boukou lien for ar bann diri zan Gridi e nou politik li kontrer 
politik Gridi.  
YAGO  
Mo konn li depi nou ti lekol primer e mem si li ena detrwa ti defo, li ena enn gran kalite. Li enn gran 
patriyot. So lamour pou nou pei peyna limit. Bengker sek! Li pou ed nou sorti dan lenpas. Prezi dan, si ou pa 
bizen mwa, mo pe retourn dan mo biro. Ena pli zier dosie enportan pou okipe. ( Li sorti .) 
OTELO  
Difisil lir lor figir  
Seki leker pe kasiet.  
Ler figir pe zwe rol fler  
Leker pe kasiet enn tret.  
Kan ledan pe mord lame  
Ki pe amenn so manze;  
Kan en vite koumans kras  
Dan lasiet ki'nn nouri li;  
Kan dimoun ki nou kontan  
Pis lor senbol nou lamour ...  
Non, non, non. ... Desdemona pa kapav fer sa. Enn a xidan; enn momam koler. Vre kamarad bizen konn 
pardone. ...  
... Me bien difisil pou lir  
Seki leker pe kas iet. ... ...  
... Enn sans mo'ena Yago!  
Senbol fid elite!  
Depi koumansman  
Zame li'nn les mwa tonbe.  
Enn Premie Minis  
Onet ek senser.  
Li, mo lir lor so figir  
So lespri lalimier  
Ki ekler leker kler.  
 
AK 3 SENN 2  
Dan prizon top sekirite. Desdemona ek so avoka .  
DESDEMONA  
Vomie nou aret nou konversasion lam em. Mo finn pran mo desizion. Mo pa pou defann mwa.  
AVOKA  
Lakour pou deside ou koupab.  
DESDEMONA  
Mo pa kapav defann mwa kont de dimoun ki mo plis kontan. Mo prop garson. Mo meyer kamarad.  
 
136 
 AVOKA  
Madam Des demona, pa pran desizion drastik. Ou garson finn sede sou tortir.  
DESDEMONA  
Kouma pou prouv sa? Mo garson finn mor akoz sa. Aster mo bizen prouve ki li ti vann so mama pou li sov so 
lapo. Pa dimann mwa sa. Mo pa pou sali memwar mo garson. Aster ou dir mwa  ki Prezidan Otelo pou vinn 
depoz kont mwa. Li ti ... non ... li mo meyer kamarad. Mo ti kwar li pou met so likou lor biyo pou mwa.  
AVOKA  
Rezon -deta.  
DESDEMONA  
Rezon -deta? Eski li kwar mo kapav vann mo konsians. Tousa letan nou'nn lite ansam pou enn ide al pa finn 
permet li konn mo profon?  
AVOKA  
Ena dimoun pe manz so krann, pe kabos so gete, gat so lespri. Mo pa fer politik me mo santi ki ... prefer pa 
koze. Miray ena zorey.  
DESDEMONA  
Otelo li enn jenntoulmenn stab. Pa so labitid les ti palab, rimer sak ouy li. Ki finn ariv so lespri rasionel, so 
lisidite? ... Tro boukou problem pe akable li anmemtan. Peyna personn pou soutenir li. ... Pourtan li ena enn 
fami aster. Li ti bizen ena plis stabilite, pa mwens. Amwen ...  
AVOKA  
Madam Desdemona, ou ki dan dif.  Nou gete ki bizen fer pou tir ou ladan.  
DESDEMONA  
Mwa mo pa enportan, Metr Kaliko. Prezidan Otelo reprezant lespwar ki li posib rezet lespri Gridi. Me dapre 
seki mo pe konpran, li finn maye dan latrap Gridi. Kisannla finn konsey li fer sa bann nouvo nomi nasion la?  
AVOKA  
Ou pa devine?  
DESDEMONA  
Marday finn rant partou! E mo pov Vitorio finn pey lepokase. Pov, pov Vitorio. Malsans finn swiv li partou. 
Depi premie kontak ar lavi. ... Zenes, viktim pouritir lemonn adilt!  
AVOKA  
Madam Desdemona, ou konn en n dimoun ki apel Kaspalto? Pa so vre nom. Sa  se so nom Klosar. Kaspalto?  
DESDEMONA  
Kaspalto? Non!  
AVOKA  
Antonio?  
DESDEMONA  
(So figir sanze enn sel kou.)  ... Kan mo ti pe fer mo 'A' level ... mo ti ...  
AVOKA  
Limem!  
DESDEMONA  
Li ti abandonn nou.  
AVOKA  
Li ti'a kontan vinn dimann ou pardon.  
DESDEMONA  
Plis ki vennsi -zan pli tar?  
AVOKA  
Pa kwar mo pe pran so par parski li enn zom kouma mwa. Mo kwar li finn pey bien ser so erer.  
DESDEMONA  
Pey bien ser?  
AVOKA  
Ena ven -tan desela, li ti krwaz ou ek Vitorio. Sa ti provok enn gran sok dan so lespri e so lavi ti devir anbalao. 
Li ti telman onte ki li ti abandonn tou. Lakaz, job. Tou. Li ti al kasiet dan lalkol. Manz dan poubel. Dormi 
anba pon.  
 
137 
 DESDEMONA  
Kontinie sove pou pa fer fas ...  
AVOKA  
Me zour  ki li ti aprann ki lapolis ti pe akiz dabor Vitorio e answit ou, li ti desid pou vinn ed zot. Zour lamor 
Vitorio, li ti vinn get mwa. Enn zom kraze net. Pardonn li Madam Desdemona.  
DESDEMONA  
Ki valer mo pardon ena? Mo garson finn mor. Ena akizasion traiz on lor mwa. Kikfwa li ti ena rezon kit mwa. 
Mo sarye lagign partou kot mo ale.  
AVOKA  
Mo konpran ou santiman. Ou rea xion. Me tousa soufrans la li pa pe tom dan vid. Vitorio pa finn mor dan 
vid. Dimoun plizanpli pe koumans koze. Zot soupsonn marday. Kaspalt o, pardon ... Antonio finn aret bwar. 
Li pe dimann pardon.  
DESDEMONA  
Me Prezidan Otelo pa pe realize dan ki latrap li finn rantre.  
AVOKA  
Les letan fer so louvraz.  
DESDEMONA  
Letansa kabri manz salad. Non ... Sori, mo tro negatif. Dir Antonio mo'si mo t i'a kontan rezwenn li. ... Mo 
ankor ena enn ti afe xion pou li. Mo ti desi par so latitid, mo ti ankoler me zame mo ti deteste li. Dir li sa.  
AVOKA  
Ar plezir. Mersi pou ou zenerozite.  
DESDEMONA  
Metr, ena enn ti zafer ki mo ti'a kontan met okler. Samem sa zafer liv Kahlil Gibran ki lapolis ti trouv dan mo 
poubel. Dann ... Prezidan Otelo ti donn mwa sa pou sel nou lamitie. Kouma sa finn rant dan poubel? ... 
Atann! Mo kwar ... Mo rapel aster. Mo ti pret li Emilia, Madam Yago. Wi, al get Emilia. Li ka pav ed no u gagn 
enn lizour.  
AK 3 SENN 3  
Dan lakaz Yago. Emilia ek Yago  
EMILIA  
Yago, to'nn fini ar liv la?  
YAGO  
Ki liv?  
EMILIA  
Aret fer to zokris! To bien kone ki liv.  
YAGO  
Eski se enn manier koz ar to Premie Minis, kikfwa Prezidan biento?  
EMILIA  
Foli g rander.  
YAGO  
Kwar samem twa.  
EMILIA  
Donn liv la. Mo pe al rann Desdemona so liv.  
YAGO  
Ki li pou fer ar sa liv la? Biento kikfwa latet li pa pou ena.  
EMILIA  
Dousma Yag o. Li inosan tanki zot pa reysi prouv lekontrer.  
YAGO  
Pa per twa. Nou pou montre  so vre vizaz. ... Twa, to kapav dir mwa kot to lwayote ete. Ar mwa ousa ar sa 
fam la?  
EMILIA  
Sa fam la, kouma to dir, li mo kamarad depi lontan. Mo konn li avan mo konn twa. Sa fam la finn permet 
fam dan nou pei gagn dinite. Sa fam la finn lite pou lend epandans nou pei. Sa fam la li ena leker, santiman. 
Li apel Desdemona. Madam Desdemona. Sa fam la!  
138 
 YAGO  
Fouf! Madam sap!  
EMILIA  
Bon donn mwa liv la.  
YAGO  
Mo kwar mo'nn perdi li.  
EMILIA  
Perdi li? Aret to sinema. Zame to perdi ki xoz twa. Kot liv la?  
YAGO  
Mo ena problem pei lor mo latet, twa to pe vinn fatig mwa ar gonaz.  
EMILIA  
Gonaz, pa gonaz, rann liv la. ... Ena enn koze deor ki kikenn finn dir Prezidan Ote lo ki Desdemona finn zet liv 
la dan poubel. Si mo montre Prezidan liv la li pou realize k i rimer pe fane pou fer ditor enn lamitie. ... Tou 
manier mo finn dimann pou zwenn li, pou dir li ki Desdemona ti pret mwa so liv.  
YAGO  
Mo defann twa al get Prezidan!   
EMILIA  
Defann mwa?  
YAGO  
Kisa? To'le al vir -vir to karant ar li?  
EMILIA  
To grosie, to vilger.  
YAGO  
Vinn dan mo lebra Emilia. Mwa mo kapav donn twa seki Otelo pa kapav done.  
EMILIA  
Pou twa apart sex peyna nanye. Tou zafer dan bavant.  
YAGO  
Pa samem ki to kontan?  
EMILIA  
Pa sanz koze. Donn mwa liv la.  
YAGO  
Pa sanz koze. Donn mwa se ki mo'le lerla ...  
(Li sante .) Ki li bizen mama  
Ki li bizen  
Donn li ki li 'le.  
Alalila!  
EMILIA  
Fatra!  
AK 3 SENN 4  
Dan plas piblik. Trwa dimoun pe asiz lor ban la. Kaspalto, Dammarro ek Tino.  
DAMMARRO  
Mo kontan pou twa Kas ... pardon! Antonio.  
KASPAL TO  
Apel mwa Kaspalto si to'le. Li fer parti mo idantite.  
TINO  
Ki ou finn deside, Dammarro?  
DAMMARRO  
Bliye mwa. Ma dam Desdemona ki enportan. Ki zot pans pou fer? Eski mo kapav ede?  
TINO  
Bizen enn temwen ki vinn prouv so inosans. Zafer la finn al lakou r. Bizen swiv posedir. Tousa pran letan. Ou 
problem, Dammarro, boukou pli senp. Ala seki Desdemona ek so avoka finn di r mwa dir ou. Dapre lalwa 
zordi, ki gouvernman Otelo ti pase, dan serten kondision, etanazi ou swisid asiste, li pa enn krim. Me parski 
ou ti ed ou mama aret soufer avan lalwa ti pase, ena enn prosedir legal pou swiv. Dabor ou bizen rann lekor 
139 
 lapolis an p rezans ou avoka. Lapolis pou aret ou e lerla nou pou fer larg ou lor kosion. Si ou dakor nou kapav 
ale. Nou pas kot biro Metr Kaliko e ans am nou al kazern.  
DAMMARRO  
Malgre tou traka lor zot latet , zot pe okip mo problem?  
KASPALTO  
Samem apel lamitie Damma rro.  
 
AK 3 SENN 5  
Dan biro Otelo. Emilia ek Otelo.  
EMILIA  
Mersi, ou finn a xepte pou resevwar mwa.  
OTELO  
Normal sa! Ki mo kapav fer p ou ou?  
EMILIA  
Mo tann dir ena enn rimer ki Desdemona finn zet dan poubel enn kado ki ou ti donn li.  
OTELO  
Malerezman li pa enn rimer. Mo ena prev.  
EMILIA  
Ki prev?  
OTELO  
(Ouver enn tirwar .) Ala li la!  
EMILIA  
Kot ou'nnn gagn sa?  
OTELO  
Lapolis finn  ramas sa dan enn poubel.  
EMILIA  
Kisannla finn dir ou sa?  
OTELO  
Yago.  
EMILIA  
Salte la!  
OTELO  
Kifer ou  dir sa Emilia?  
EMILIA  
Dann, ena bel marday dan ler. Desdemona ti pret mwa sa liv la parski mo ador poezi Kahlil Gibran e pa ti 
ena kopi lor mars e. Li ti dimann mwa pran bien swen so liv ki ena enn gran valer santimantal. Enn zour mo 
mari ti dimann mwa l iv la prete. Mo ti trouv sa drol parski li kontan poezi kouma lisien kontan baton. Yer, 
ler mo dimann li retourn mwa liv la li fer enn ta grimas. A ster mo kone kifer. Li finn met liv la dan poubel so 
lespri malad. Kifer li finn fer enn zafer koumsa? Kifer li pe met dezord, fer dalon vinn doushmann?  
OTELO  
(Silans .)  
EMILIA  
Dann, ki pe ariv nou? Dakor pov Vitorio ti resevwar lamone ... pa kone kifer.  Ou vremem kwar ki 
Desdemona ti so konplis? Ou vremem kwar ki Vitorio ti ekrir so konfesion san kontrent? Ou vremem kwar 
sa piti la finn swiside? So swisid pe koul so mama net. Ou kwar Vitorio ti pou fer sa ar so mama ki li ti 
adore? Pa normal sa, Dann. Pa  normal. Ti anonse ki ti pou ena enn lanket. Ki lanket finn dekouver? Dimoun 
pe perdi konfians d an lapolis. Dan gouvernman. Dapre zot finn ena mert, finn asasinn enn pov inosan. Viris 
fasis pe minn bann enstitision. Dann, fer ki xoz. 
OTELO  
(Silans .)  
EMILI A  
Dann, lakle dan ou lame. Ou tousel kapav met fren ar lennmi dinite, ar lennmi liberte. ( Li so rti.) 
Otelo res anplas koumadir dan sok. Yago rantre. Otelo mem pa lev latet pou get li.  
140 
 YAGO  
Ki sa fol la finn vinn fer dan ou biro. Mo finn dir li pa deranz ou. Kan lalinn for li vinn bizar. Li pe gagn enn 
move menopoz, mo kwar.  
OTELO  
Misie Premie Mini s, amenn mwa rezilta lanket.  
YAGO  
Ki lanket?  
OTELO  
Lamor enn zenn dan prizon top sekirite.  
YAGO  
Swisid.  
OTELO  
Amenn dosie la!  
YAGO  
Prezidan, ena plizier  dosie irzan pou okipe.  
OTELO  
Dosie la! Latet to fami. To pa konpran? Mo'le dosie la lor mo biro dan dis minit.  
 
AK 3 SENN 6  
Dan prizon top sekirite. Desdemona ek Metr Kaliko.  
DESDEMONA  
Mo pa ti realize ki kantite Vitorio ti resanble so papa. ... La vi zame swiv lalign drwat. ... M etr Kaliko ...  
AVOKA  
Apel mwa Adamo.  
DESDEMONA  
Adamo? Premie zom? Eski ena Eva, premie fam?  
AVOKA  
Nou pans pou marye lane prosenn, ... si tou mars dapre plan.  
DESDEMONA  
Felisitasion! Tou pou dan lord. Peyna rezon pou  trakase. Stress initil. ... Wi donn mwa niouz lor Dammarro.  
AVOKA  
Be nou'nn tir li lor kosion. Kees la pou swiv so sime dapre prosedir. ... Ena enn devlopman enteresan. Sef -Ziz 
finn reyni tou bann ziz, mazistra ek ofisie lakour pou dir zot vey bien parsk i serten dimoun pe rod detour n 
lespri lazistis. Li finn trap problem la zis atan. Ti ena enn tantativ pou ayjak lazistis. Li finn koz ar zot 
longman lor lenportans separasion pouvwar. ... Dammarro pou gagn so foul liberte biento. Enn senp 
kestion prosedir.  ... Madam Desdemona, kikfwa pou ou osi pou ena enn bon nouvel biento. ... Ou pa paret 
pe kwar mwa.  
DESDEMONA  
Pa donn mwa fos lespwar.  
AVOKA  
Ou konn Alfonnso Ravato?  
DESDEMONA  
Nom la dir mwa ki xoz.  
AVOKA  
Pri Nobel lape?  
DESDEMONA  
Pa limem ki ti de nons gouvernman so pei?  
AVOKA  
Wi. Li rekoni dan lemonn kouma enn adverser politik expansionis Lanpir Gridi. Anplis li enn endistriyel ki fer 
boukou pou konbat polision e pou met fren ar global warming.  
DESDEMONA  
Wi, mo konn so repitasi on me zame mo pa finn zwenn li.  
 
141 
 AVOKA  
Difisil pou zwenn li parski li vwayaz boukou atraver lemonn. Li finn avoy enn let Prezidan Otelo ek kopi tou 
bann lagazet.  
DESDEMONA  
Kifer ou pe rakont mwa sa?  
AVOKA  
Ou pa'le kone ki ena dan let la?  
DESDEMONA  
Wi!  
AVOKA  
Li rako nte ki li ti konn Vitorio ek Bianca. Bianca ti tifi so gouvernant. Kan Bianca ti dekouver ki li ti 
seropozitif, Madam Jamouna (mama Bianca) ti al get li. Se li ki ti konseye met Bianca dan sa gran klinik la. 
Direkter klinik la enn bon kamarad ar li. Li ti pran sarz tou depans. ... Pli zoli, li finn anonse ki li pou vinn 
temwagne ankour. Let la finn paret dan lagazet yer swar. Televizion, rajo finn lir let la net. ... Bel deboulman 
kote parke. . .. Prezidan Otelo finn nom enn komision danket. ... Eski ou disp oze resevwar li?  
DESDEMONA  
Kisannla?  
AVOKA  
Prezidan ...  
DESDEMONA  
Dann? Isi? ... resevwar li isi ... Get mo leta!  
AVOKA  
Ou zoli kouma ou ete, madam Desdemona. Mo fer li rantre?  
DESDEMO NA  
(Li bouz so latet pou dir wi. ... Avoka sorti. Otelo, Miro e  de zanfan, enn garso ek enn tifi rantre. Otelo paret 
enpe zene. De zanfan la galoupe, al sot lor likou Desdemona, anbras li. Miro vinn anbras li.)  ... To pa pou 
anbras mwa Dann?  
AK 3 SENN 7   
Dan salon lotel delix. Yago ek trwa etranze. Etranze 1 pe koz ar Yago e Etranze 2 ek 3 pe fer zot zokris. Li kler 
ki zot pa pe pran Yago kont, ki zot ena enn lot azanda.  
YAGO  
Bizen fer vit. Dir larme, erfors ek lamarinn atake deswit.  
ETRANZE 1  
Lamarin n? Peyna lamer isi.  
ETRANZE 2 EK 3  
Lamer li paret ble me li pa  ble; 
Later paret anplas me li tourne.  
YAGO  
Pa fer nanye. Bizen kraz tou.  
ETRANZE 1  
Komie?  
YAGO  
Ki zafer?  
ETRANZE 2 EK 3  
Ti Mimi lav zafer la, met zafer la dan zafer la, zoto.  
Ti Mimi lav zafer la, met zafer la dan zafer la.  
ETRANZE 1  
Kas.  
YAGO  
Ki kas?  
ETRANZE 2 EK 3  
Kas, kas Nikola dan ki labarb?  
Labarb Bonom Noel kasiet sirpriz.  
142 
 ETRANZE 1  
Bizen kas pou fer lager.  
ETRANZE 2 EK 3  
Goregore, lager an Kore,  
To 35 pe explor laf ore. 
Goregore, lager an Kore  
Li gagn jos, pa bizen to plore.  
YAGO  
So ler finn vini. Bizen chombo li.  
ETRANZE 2 EK 3  
Chombo li la, chombo li  
Chombo li, chombo li, napa sape.  
Chombo li la, chombo li  
Chombo li, chombo li, napa sape.  
Gran tapaz. Laport defo nse. Solda arme rantre. Zot ligot ek bayonn Yago. Sef Gablou ki pe diri z operasion. Li 
koz dan so portab.  
SEF GABLOU  
Sef, ... everything under control! ... Yes sir!  
EPILOG  
Dan plas piblik. Preske parey kouma koumansman Ak 1. Dimoun sorti depi diferan klas sosial, diferan group 
etnik ek kars, diferan okipasion pe monte -desa n. Laplipar pe sarye zot sak shoping. Noel ek lane pre. Vitrinn 
magazen dekore ar fler flanbwayan ki dan sertenn rezion dimoun apel boukie banane. Petal rouz, zonn, 
oranz lafl am prezan partou, lor pie kouma dan ler ek lor later; bann magazen pou zenn pe me te for -for 
lamizik jalsa; bann magazen delix pe zoue lamizik dous ek diskre; parsi -parla pe tann lamizik tipik noel. Dan 
enn landrwa santral ena bel animasion. Enn group mizis ien-santer pe met lanbians.  
SANTER:  
Lontan -lontan, bien -bien lontan  
Enn ti -zanfan  ti pran nesans.  
Bann gran -sennyer ti rod nway li,  
Enn sans, zot rans, zot pa gagn sans.  
KER  
Kas-kas nikola dan ki labarb?  
Kas-kas nikola dan ki labarb?  
Labarb Bonom Noel kasiet sirpriz.  
Anou sante, anou danse,  
Nou tou nou miz.  
SANTER  
Dan so leker ti'en a grander,  
Dan so lespri ti'ena pardon.  
Pou selebre so lalimier  
Nou respe ton, nou dans anron.  
KER  
Kas-kas nikola dan ki labarb?  
Kas-kas nikola dan ki labarb?  
Labarb B onom Noel kasiet sirpriz.  
Anou sante, anou danse,  
Nou tou nou miz.  
Tou bann akter -aktris  rant lor lasenn. Ena enn group otour Otelo ek Desdemona, enn lot group otour Sef 
Gablou ek Etranze 1. Yago pe dibout tousel dan enn kwen. Dan bor avansenn Kaspalto ek Dammarro pe 
asize. Spotlait ekler zot atourderol.  
OTELO  
Mo pa konpran kimanier mo finn  glis lor so diber. Difisil pou lir lor figir seki leker sal kasiet. Mo ti fer li foul 
konfians. Me li'nn tray mo konfians.  
143 
 MIRO  
To'si to'nn tray konfians lezot ... Desdemona par egzanp.  
EMILIA  
Nou tou fer erer e par fer erer ki nou aprann. Parfwa ler n ou dekouver nou erer, finn fini tro tar. Erezman 
nou, nou finn realiz nou erer avan ti tro tar. Nou finn gagn sans.  
OTELO  
Mo pa k onpran! ... Difisil pou lir lor figir! ... Li'nn fer tret ar mwa. Kouma Rawann ti fer tret ar Ram. Kouma 
Zida ar Zezi ...  
YAGO   
Ho! Chombo laba! Pou ale mem la? Get to lagel do ta! ... Zot bon dimoun zot, pa vre! Zot bon, zot onet, zot 
senser. Mwa mo move,  malonet, ipokrit. Zot zot lizour, mwa mo aswar; zot zot lesiel, mwa mo lanfer. ... 
Kouyonad! Zot bizen mwa pou zot ekziste. M o move ekler zot bon; zot bon ekler mo move. Me si pa ena 
mwa pa pou ena zot. ...  
KASPALTO  
To'nn trouve, finn re -ena marday.  
DAM MARRO  
Foul dakor ar twa.  
KASPALTO  
Sa boug la.  
DAMMARRO  
Kisannla?  
KASPALTO  
Samem. Mo kwar so vre nom Narendraj. Sa Narendr aj la koz bel -bel koze lor lazistis, egalite me anverite li 
enn bourzwa.  
DAMMARRO  
Les li do bhay!  
KASPALTO  
Ki les li? Bizen fan n ar li, manz ar li.  
DAMMARRO  
Kifer to pe manga?  
KASPALTO  
To'nn get bien sa natak la? Nou ki mari ladan. Nou ki donn jos. Nou ki fer louvraz la marse. To'nn trouve ki 
nom li'nn done? Prezidan Otelo. Pa Kaspalto ek Dammarro me Prezidan Otelo. Mo disan bwi mo dir twa. 
Nou nou rente pou fer tamasa la marse, lezot gagn bel -bel tit. Mo kwar nou bizen fer lagrev.  
DAMMARRO  
Non, nou  fer goslo.  
Zot leve, mars oralanti kouma otomat.  
DESDEMONA  
Madam, mamzel, misie. Nou espere ki nou ti divertisman finn ed zot pas letan pandan ki zot pe tini -tini, 
atann Godot vini. ... Nou finn desid pou apel nou spektak Dammarro ek Kaspalto.  
DAMMARRO   
Wey! Sa zom!  
KASPALTO  
Pa dakor. Sof vot respe vot oner, in my humble submission, bizen apel li Kaspalt o ek Dammarro.  
DAMMARRO  
Non! Dammarro ek Kaspalto.  
KASPALTO  
Non! Kaspalto ek Dammarro.  
DAMMARRO  
Non! Dammarro ek Kaspalto.  
KASPALTO  
Non! Kaspa lto ek Dammarro.  
 
144 
 DAMMARRO  
Non! Dammarro ek Kaspalto.  
KASPALTO  
Non! Kaspalto ek Dammarro.  
DAMMARRO  
Non! Dammarro ek Kaspalto.  
KASPALTO  
Non! Kaspalto ek Dammarro. … Mo kwar meyer apel li Prezidan Otelo.  
DAMMARRO  
Normal bourzwa la tap plen. Lepep di vize!  
DESDEMONA  
Pa fer nanye. Tank ena Noel, ena lespwar.  
YAGO  
Zot temwen, zot tou! Mari diskriminasio n! Personn pa propoze pou apel sinema la Yago. Enn lemonn 
ipokrit, mo dir zot. Pa kwar zot pa kone. Zot tou bien kone. San mwa zot pa ekziste. Orevwar. Nou pou 
rezwenn. Marke, garde.  
 
(ZANVIE 2003)  
 
RIDO  
RETOURN KONTENI/BACK TO CONTENTS  
 
