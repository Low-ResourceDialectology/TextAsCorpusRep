1 
 LIV-E NIMERO  11 
 
 
 
 
©INSTITUT CARDINAL JEAN MARGEOT (ICJM) , 1, Celicourt Antelm Street, Rose Hill,  Maritime Republic of 
Mauritius.  
 
 
KONTENI  
 
TOUFANN  
SWIV LAROUT ZISKA ...  
9 LONG POEM  
 
PREFAS  
Pou mazorite dimoun dan mo pei, mo lang maternel, Kreo l Morisie n, li pa enn lang. Zot dir li enn patwa, 
enn tifranse kas -kase, enn jalek, enn pete bourik ek sipa ki ete ankor.  Pou mwa li plis ki enn ti zouti senp 
pou kominikasion bazik. Li lang ki mo ti tande kan mo ti ankor dan vant mo mama parski mo paran, Gouna 
ek Ramdass ti pe  servi li dan zot lavi entim. Kan mo ti ne, sa lang la ti pe devlope lor vites e se sel lang ki mo 
ti kone avan mo ti al asiz lor ban lekol.  
Mo sir ki mo lang maternel, enn zour pa enn zour, pou vinn Morisien, lang nasional Repiblik Maritim Mo ris, 
mediom l ansegnman dan bann klas primer ek expresion kiltirel idantite Morisien.  
Deza mo lang maternel finn donn nou pei enn kiltir literer poetik ek dramatik. Proz literer li toultan tarde 
pou mark so pwen me sa pa vedir ki li pa finn ankor ne. Finn e na boukou kre asion ki montre lafors Morisien 
dan sa domenn la malgre ki proz literer li enn stil mahakonplex ek mahasofistike.  
LIV-E NIMERO 11  prezant 3 zar literer:  teat, roman ek enn varyete stil poetik, ikonpri monolog dramatik ek 
satir  epik.  
D.V 
NOT LO R GRAFI  
Si dan grafi Franse ena let silansie kouma <e> final dan ‘boire’, ‘heure’, ‘guerre’ ets., dan grafi Morisien 
peyna let silansie: ‘ser’ (expensive) ek ‘sere’ (tight); ‘las’ (loose) ek ‘lase’ (shoelace) etc.  
Dan grafi Franse <s> ou <t> li souvan sila nsie: ‘bas’, ‘bat’, ‘las’, ‘bout’ etc. Dan grafi Morisien <s> ek <t> final 
zot pa silansie: ‘ba’ (kiss); ‘Bas!’ (Ase!); ‘bat’ (pingpong bat); ‘la’ (here); ‘las’ (loose) etc.  
Parey pou <r> dan ‘chanter’ ousa ‘manger’. An Morisien <r> pa silansie: ‘manze’ (f ood); ‘manzer’ (eater); 
sante (song); ‘santer’ (singer) etc.   
Pou endik nazalizasion enn vwayel, nou koste <n> ar li: <a> vinn <an>  (ban, dan, fanfan) ; <o> vinn <on>  
(bon, don, fon, gon) ; <e> vinn <en>  (ben, den, fen, gen, len, nen) . 
Vwayel nazal + n donn:  bann, kann, pann, zann; bonn, donn, konn, zonn; denn, genn, penn, renn ets.  
    

2 
 TOUFANN  
 
(ENN FANTEZI AN 3 AK)  
Pou William Shakespeare  ek Françoise Lionnet  
 
BANN PERSONAZ DAN LORD KI ZOT PARET  
Bann Maren  
Polonious (konseye lerwa)  
Kordelia (tifi Prospero)  
Prospero  
Kalibann  
Aryel  
Lerwa Lir  
Edmon (frer Lerwa Lir)  
Yago (frer Prospero)  
Bann solda  
Ferdinan (garson Lerwa Lir)  
Kaspalto  
Dammarro  
Kapi tenn pakbo  
Bann serviter  
AK 1 SENN 1  
(Divan, siklonn, lapli, zekler, loraz. Enn pakbo modern finn tas dan siklonn)  
MAREN: Vanse foutou! Ou pa trouve ou pe anpes mwa fer mo travay?  
POLONIOUS: E monwar! Ou kone ar kisannla ou pe koze? Momem konseye lerwa. Si mo...  
MAREN: Mo bien ferfout. Al konsey lerwa prepar li pou naze ... Sort la mo dir ou ... Al priye Bondie dan ou 
kabinn.  
POLONIOUS: Tou manier ou'nn fini ou. Si bato koule ou fini, si nou sape mo fer fini ou.  
MAREN: Kapitenn! Koumadir ena enn z afer divan nou ... Koumadir enn lil ...  
LAVWA ( andeor lasenn ): To latet pa bon. Lor map peyna nanye. Radar pa endik nanye.  
MARE N: Pourtan kapitenn ... Nou pe al drwat lor li.  
POLONIOUS: Ou latet pa bon monwar. Kot ou trouv lil divan?  
MAREN: Konseye kaylous!  
POLONIOUS: Tansion monwar, pa depans born!  
LAVWA ( andeor lasenn ): Kapitenn, enn zafer pa normal...met aryer, sanz bor ... tro  tar ... sove, bago! Bondie 
pardonn mo pese.  
AK 1 SENN 2  
(Dan konntrol -roum Prospero. Kordelia ek Prospero.)  
KORDELIA: Pap a! Kifer to'nn tengn far. To pa trouv enn pakbo pe vinn drwat lor nou. Li pou kraz lor resif.  
PROSPERO: Res trankil twa. Mo kone ki mo  pe fer ... Mo ler finn arive.  
KORDELIA: To ler? Par santenn dimoun pou mor, twa to asiz la, gete, koz to ler. Ki ler?  
PRO SPERO: Kordelia, pa koz kestion. Fer mwa konfians. Enn mous pa pou gagn dimal. Tou sou kontrol. Zot 
lavi dan mo lame... nek gete!  
KORD ELIA: Misie Prospero, kan to koz koumsa, to fer mwa per. To fer koumadir to'le pran plas Bondie.  
PROSPERO: Mo tifi, to'nn pas pre. To pou konpran taler. Fer apel Aryel. Dir li degaze ... Pa dibout la kouma 
momi ... Al dir Aryel degaze vini. ( Kordelia sorti ) ... ( Koz ar limem ) ventan pasians, ventan travay, ventan 
resers. Zordi mwa ki kontrol Toufann, mwa ki deside, mwa ki kon trol tou. Lerwa Lir, to ti profit mo febles, 
larg mwa ek mo tifi dan siklonn dan enn lakok pistas, avoy nou manze dan lapli, dan divan . To ti'le fini mwa 
... Lerwa Lir, zordi boul finn devire. Nou gete aster kimanier twa to pou fer fas ar mo Toufann ... Ka libann ... 
Kalibann ... Eta voryen ... KA.. .LI...BANN!!! To'nn vinn sourd?  
3 
 (Kalibann rantre. Li enn zennom anviron vennsenk an, enn m etis, zoli garson ki paret bien entelizan e 
debrouyar).  
KALIBANN: Misie, ou bizen mwa?  
PROSPERO: Si mo kriye twa, seki mo bizen twa! To finn fer seki mo'nn dir twa fer?  
KALIBANN: Wi misie. Me...  
PROSPERO: Ki me...? To pa la pou poz kestion. To la pou ekzek it mo bann lord. Konpran?  
KALIBANN: Misie Prospero!  
PROSPERO: Ki ena ankor?  
KALIBANN: Ou pa kwar bizen les zot ale?  
PROSPERO: Twa ki twa pou donn mwa konsey. To koze kan dimann twa koze. Pa bliye dan ki latrap mo ti tir 
twa. Twa ek to mama zot ti pe mordef en ler mo ti vinn isi ... Pa bliye serman ki to mama ti fer. To pou 
travay ar mwa, pou mwa, obeyir mwa osi lontan ki  mwa mo'le. Rayt!  
KALIBANN: Wi Misie.  
PROSPERO: To'nn prepar enn cheklis?  
KALIBANN: Ala li la.  
PROSPERO: Bon. Mo get enn kou ... Paret kouma dir to'nn pans tou... Parye to'nn ... Non, li la ... Bon! To finn 
fini met lord dan mo wer xop? 
KALIBANN: Wi Misie. T ou dan lord pou premie proze xion. Mo finn regle tou bann laparey.  
(Kordelia ek Aryel rantre. Aryel enn kolos blon ar lizie ble.)  
PROSPERO: A ryel, to'nn souperviz tou? To satisfe?  
ARYEL: Kapitenn, everything under control. When Prospero says do it, it is done.  
PROSPERO: Pa'nn gagn okenn problem?  
ARYEL: Kapitenn, bann zafer difisil mo fer toutswit, bann zafer enposib, mo pran enpe letan.  
PROSPER O: Aret bat to prop tambour ... Bon, zot de fonndos, mo bizen koz enn zafer konfidansiel ar 
Kordelia. ( Kalibann ek  Aryel pran sime sorti. Ler ariv kot laport, Kalibann avanse, les Aryel sorti premie. ) ... 
Kordelia, asiz twa la e ekout mwa bien.  
KORDELIA: E na problem paps?  
PROSPERO: Enn zistwar lontan. Mo ti bizen atann mo ler pou met twa okouran.  
KORDELIA: Depi talerl a to pe koz to ler. Ki ler?  
PROSPERO: Ekoute mo tifi. Ekoute ... To rapel kimanier nou ti vinn isi? Kan? Dan ki kondision?  
KORDELIA: Vagman .. . Mo rapel enn kabann ... Enn bato lavwal desire ... Kalibann ... So mama ... Matant 
Bangoya.  
PROSPERO: To ti tro tipti. Finn ariv ler pou mo dir twa tou. Kordelia, to pa ti ne isi. To ti ne dan enn gran 
sato, to mama ti pli zoli fam ki ti pran nesans lor later. Mwa mo ti enn lerwa pwisan e respekte. Bann pei 
vwazen ti bien zalou mo rwayom parski dan mo pei dimoun ti ere. Tou ti pe mars korek -korek. Mo bann 
minis ti pe okip zot travay kouma bizen, ban fonktioner ti pe fonktionn bien. Ki mo pou dir twa? Mwa mo ti 
pe viv san traka ... Mo ti pe pas mo letan lir, ekrir ... San mo realize mo ti pe pas plis letan dan mo libr eri 
personel ki dan mo biro dan Lotel Gouvernman. Dousma -dousma mo ti larg tou mo responsabilite ar mo 
premie minis, mo prop frer. Enn dimoun korek, debrouyar, entelizan ... tro entelizan. Gran malen la, 
dousma -dousma ti koumans gagn gou pouvwar absoli. Sa n ki mo realize, li bayant mo bann minis enn par 
enn, met so zom partou, dan lapolis, dan larme, dan lakour ... partou kot ou pase nek so dimo un ... dousma -
dousma li pran tou pouvwar ... pa koz separasion pouvwar! Sa bebet la pa kwar ladan.  
KORDELIA: Pa! K i finn arive lerla?  
PROSPERO: Atann gate! To tro prese ... Sa serpan la! Ki mo pa ti finn fer pou li. Li ti enn enkoni, enn nanye 
ditou. Mo gr an erer se plas mo konfians dan li. Yago - samem so non - profit mo retret tanporer, koumans 
fer lalians ar bann e nnmi tradisionel nou pei. Letansa, mwa ki mo pe fer? Mo dan mo libreri, dan mo liv, dan 
mo laboratwar, dan mo resers.  
KORDELIA: Ki resers?  
PRO SPERO: Taler mo dir twa. Yago, sa koson la, fer lalians ar Prens Edmon, frer Lerwa Lir e touletrwa mont 
enn kabal.  Enn gramaten enn batayon atak mo sato. Kouma zordi, sa zour la ti ena enn gran siklonn - divan, 
lapli, zekler, loraz. ... Bann solda rant dan  sato, may mwa prizonie. Ler zot rod rant dan to lasam - to ti enn 
baba fek ne - to mama rod anpes zot, zot touy l i. 
KORDELIA: Ayo Bondie!  
4 
 PROSPERO: Zot pran mwa ek twa, met nou dan enn bato. Bato! Enn lakok pistas wi! ... Sel zafer, zot les 
mwa sarye sa d etrwa liv la. Sa'osi grasa bonte Polonious. Pov Polonious. Pa enn move boug, me bavar 
pappa! Ankasiet li met enpe manze ek lenz pou nou. Pandan enn semenn, kikfwa plis, balote, sakouye nou 
travers siklonn, soley dife ziska ki nou zwenn sa lil la. Enn ti li l inabite - anfen preske. Ti ena enn kabann kot 
Bangoya ek so batar ti pe viv.  
KORDELIA: Batar?  
PROSPERO: Samem, K alibann. Bangoya ti enn negres esklav. So propriyeter ti enn pirat ki ti finn fer li ansent 
e lerla ti vinn abandonn li lor nou lil.  
KORDELIA:  Fer sagren!  
PROSPERO: Sagren! Fer atansion plito. Mo sir li finn erit bann zenn negatif. San perdi letan mo'nn re organiz 
lavi lor lil la. Mo'nn servi mo konesans pou fer nou lil vinn enn ti paradi pou twa, pou mwa ek pou tou bann 
ki mars dapre mo lord. Ma tier premier pa manke isi. Lanatir li bien zenere. Siyans finn permet mwa pran 
kontrol lanatir pou realiz mo plan ... ventan pli tar, zour pour zour, mo pe reysi teste tou mo bann teori.  
KORDELIA: Be Aryel.  
PROSPERO: Ki Aryel?  
KORDELIA: Kimanier li finn vi nn isi?  
PROSPERO: Momem so papa, momem so mama.  
KORDELIA: To enn ermafrodit?  
PROSPERO: Plis! Momem so kreater. Li enn zanfan mo pouvwar, mo siyans, mo teknolozi, kreatir mo 
pwisans. Li enn robo ki pa enn robo, enn dimoun ki pa enn dimoun ... Kan mo anvi as ter, mo kapav fer mil, 
dis mil, san mil Aryel.  
KORDELIA: Fouf! Papa to ena pouvwar siperimen?  
PROSPERO : Bannla ti profit enn siklonn pou tortir mwa. Zordi mwa mo'nn fabrik enn Toufann pou pini zot 
pou fer zot gout mo lasos masala, mo siro zanana.  
KORDELIA:  Li pa danzere seki to pe rod fer? Enn ti derapaz, to perdi kontrol e lerla ...  
PROSPERO: Pa per twa m o tifi. Pa finn ena derapaz. Mo pe kontrol tou. Enn pli tipti gratignir personn pa 
finn gagne. Ti bizen fer zot per, fer zot realiz zot erer, fer zot pey zot pese, samem tou.  
KORDELIA: Kan to koze koumadir tomem Bondie, to fer mwa bien per. Dan sa bato la pa ti ena zis to ennmi , 
ti ena osi bann inosan.  
PROSPERO: Kifer to dir 'ti'? Zot ankor lamem. Fale get zot, koumadir zot finn trouv mirak.  
KORDELIA: Kot z ot? 
PROSPERO: Dan por miraz ki mo'nn kre omilie lil la. Zot ti kwar zot pe al kraz lor falez. Montagn ouver, enn 
kanal sarye zot ziska enn lak omilie nou lil e la zot navir antout sekirite. Bannla kwar zot dan enn rev. 
Montagn finn referme, kanal finn disp aret. Kan mo'nn fini regle bann kont zot pou kapav resorti, retourn 
dan losean. To konpran? Zot anseki rite me zot pa kone. Kler?  
KORDELIA: Non.  
PROSPERO: Pli tar to pou konpran.  
AK 1 SENN 3  
(abor pakbo)  
POLONIOUS: Pa bizen ou tris koumsa, Vot Mazeste. Enn  mous pa finn mor. Kapitenn dir mwa nou bato 
anparfet eta. Ena enn sel problem. Napeyna sime sorti. Nou antoure ar montagn. Kimanier nou'nn ariv isi 
personn pa kapav konpran.  
LERWA LIR: Mo sir nou tou nou'nn fini mor. Nou dan pirgatwar pe atann Zizman Dern ie. 
POLONIOUS: Lerwa Lir, ou tro pesimis. Mo dir ou tou korek. Si samem pirgatwar, li pli kor ek ki paradi.  
LERWA LIR: Kouma to kone?  
POLONIOUS: Mo sipoze.  
LERWA LIR: Samem to problem Polonious. To tro kontan sipoze. Nou ena enn problem grav pou rezoud, 
twa to nek sipoze.  
POLONIOUS: Vot Mazeste, sipozision li enn fason reflesi. Nou koumans ar enn i potez, ou konpran, lerla ...  
LERWA LIR: Polonious, to kwar mo anvi ekout to diskour lor lozik ek metodolozi. ... Mo pa kone kifer ena 
enn zimaz ale -vini pe tourn -tourne dan mo lespri.  
POLONIOUS: Ki zimaz?  
5 
 LERWA LIR: Enn pirog dan siklonn.  
POLONIOUS: Bizar!  Mo'si parey.  
(Yago ek Edmon rantre)  
EDMON: Lir!  
LERWA LIR: Wi, Edmon.  
EDMON: Yago ek mwa nou'nn desann ater, nou'nn fer enn letour. Lor ravitayman peyna problem. Lanatir 
bien zenere lor sa lil la. Sel problem se ki pa ena okenn lapas pou retourn dan lamer. Koumadir nou navir 
finn anvole pou vinn poz lor sa ti lak la. Lak sa?  Plito enn basen zis ase gran pou nou navir. Nou finn bloke 
dan enn basen omilie enn lil ...  Enn lil inabite.  
YAGO: Mo panse ki noumem premie dimoun ki pe met lipie isi. Mo propoze ki nou pibliy enn dekre pou 
deklar ofisielman ki sa lil la fer parti ou lan pir e ki ou nom mwa ou premie minis isi.  
LERWA LIR: Yago, to kwar enn ler pou fer bann plan politik kan seki plis enportan se trouv enn sime pou 
sorti depi isi.  
EDMON: Lir, Yago ena rezon. Bizen organiz lavi lor lil la. Nou pakbo vinn ou sato. Mo sir ena l or ek diaman 
dan sa lil la. Bizen organiz travay, fer bann maren vinn bann miner.  
LERWA LIR:  Ki pou fer ar lor ek diaman kan nou finn perdi nou liberte.  
POLONIOUS: Vot Mazeste, nou profit lokazion pou teste mo teori lor otozestion.  
YAGO: Ala li rekoumanse!  
EDMON: Jare verbal, alala bel -bel koze.  
LERWA LIR: Ki pe ariv zot foutou. Enn ler pou koz s a kalite koze la? Vinn dir mwa kimanier pou sort dan 
latrap.  
(Bann solda rantre)  
SOLDA 1: Mazeste , Prens Ferdinan la?  
LERWA LIR: Non. Li pa ti al ar zot pou explor lil la?  
SOLDA 2: Wi Mazeste. Nou ti ansam ... enn kou ler nou rod li, li pa la. Disparet, fo nn ... Nou'nn panse kikfwa 
li finn retourn lor bato ... Nou'nn rode partou ... Abba! Pa trouv so bout. Mazeste! Ena movezer dan sa lil la.  
SOLDA 3: Tann bann lavwa dan lesiel, dan pie, dan dilo, dan ... partou. Lavwa riy foutan, lavwa mesanste. 
Mazeste mo per finn ariv enn maler.  
LERWA LIR: Ferdinan! Aster mo lanfer koumanse.  
POLONIOUS: Fale pa pans koumsa. Ferdinan enn gran debrouyar ... kikfwa li pe explor enn kave rn ki li'nn 
dekouver. Kikfwa li'nn zwenn enn tribi lor montagn. Kikfwa ...  
YAGO: Kikfwa li p e zoue kouk ar zako, kikfwa li kikfwa pe kikfwa.  
POLONIOUS: Olie soulaz lapenn lezot ...  
EDMON: Soulaz lapenn, konsole! Zistwar bonnfam!  
LERWA LIR: Mo garson, mo eritie ... Fini! Tou finn tom dan dilo.  
POLONIOUS: Mazeste! Souvan kan nou kwar peyna lespwar,  lerlamem tou vinn korek.  
LERWA LIR: Non Polonious. Pese pey lor later. Rapel sa pirog dan siklonn la! Aster mo rapel tou. Bondie pe 
pini mwa pou enn g ran krim mo ti komet. Mo pa ti ena pitie pou enn pov baba ... Aster Bondie finn met 
mwa dan pirgatwar pou  soufer soufrans enn papa. Prospero , pardonn mo ... 
YAGO: Prospero! Ki Prospero vinn fer ladan?  
EDMON: (ar Yago ) So katorz pe ventwit ...  
YAGO: (ar Edmo n) Mo kwar to ler finn vini. To bizen pran labar.  
POLONIOUS: Lir, mo lerwa ! 
LERWA LIR: Non Polonious. Pa sey konsol mwa. Mo bizen peye. Les mo peye.  
AK 1 SENN 4  
(Dan Konntrol -roum Prospero)  
PROSPERO: Non Kordelia. Pa ale. Res lamem. Mo ena enn zafer enportan pou montre twa.  
KORDELIA: Les mo al get zot. Zot finn ase soufer. Mo va kalme zot soufrans.  
PROSPERO:  Kan so ler vini mo va les twa vizit zot. Tro boner la. Zot move ankor pe fer bal dan zot latet.  
(Aryel rantre. Li pe akonpagn Ferdinan ki finn ip notize.)  
ARYEL: ( ar Prospero ) Kapitenn, enn boug mari korek sa.  
PROSPERO: Ki to'le dir?  
6 
 ARYEL: Enn lot dan so plas ti pou krake. Li, non. Li ekout lamizik lesiel, li admir bann fler, bann zanimo. Li 
swiv tou seki zoli, andire seki pe ariv li bien normal. M o zwe mo laflit, li nek swiv mwa koumadir enn artis pe 
swiv so enspirasion ... enpe fifi!  
PROSPERO: Ki to'le d ir? 
ARYEL: Mwa mo pa bien konpran zot, bann imen, me get bien so degenn.  
PROSPERO: Lefe mazik ankor for lor li. Kordelia, ki to panse?  
KORDELIA: K i zafer?  
PROSPERO: To ena ventan. Pa finn ler pou to marye?  
KORDELIA: Ar kisannla?  
PROSPERO: Ar li?  
KORDELIA: Li la kisannla sa?  
PROSPERO: Prens Ferdinan, garson Lerwa Lir.  
KORDELIA: To'le mo marye ar garson to ennmi ? 
PROSPERO: Bien sir. Samem mo vanzans. To marye ar Ferdinan, Lerwa Lir abdike, to vinn larenn.  
KORDELIA: Si mo pa dakor ar to plan?  
PROSPERO: To bize n dakor. Ventan mo finn travay lor sa plan la. Pa zordi kan tou sou kontrol ki to pou vinn 
kas mo lelan.  
KORDELIA: Be kifer li kouma enn abriti?  
PROSPERO: Aryel finn ipnotiz li. Les mo revey li.  
(Li fer enn tour pas -pas, tap so de lame. Ferdinan sanz bataz ). 
FERDINAN: Ki finn ariv mwa? Kot mo ete? Enn rev?  
PROSPERO: Aryel vey bien so konportman.  
FERDINAN: ( Ar Kordelia ) Mamzel kisannla ou?  
PROSPERO: To'nn trouve Aryel? Li pa vinn koz ar twa ousa mwa.  
ARYEL: Mwa mo envizib , Kapitenn.  
PROSPERO: Me mwa mo pa en vizib.  
FERDINAN: Mamzel dir mwa. Eski ou enn kreatir dan rev ousa dan realite?  
PROSPERO: Kordelia mo pa'le to koz ar li ...  To'nn trouve tomem. So zenn negatif bien for. Kouma li trouv 
enn zip, li galoupe pou rod so bout. Aryel, fou li dan enn kaso!  
KORDEL IA: Papa to pa kwar to pe ekzazere. Ki demal li finn fer?  
PROSPERO: Pa diskite. Fou li dan kaso.  
FERDINAN: Misie explik mwa . 
PROSPERO: Isi se mwa ki diman explikasion.  
FERDINAN: Get sa, mo pe koz bien ar ou ... Mamzel dir li mo pa ena move lentansion. ... Momem pa kone 
kot mo ete ... sipa dan rev, sipa realite ... Enn zafer misterye finn ariv mwa. Premierman nou bato finn tas 
dan siklonn.  
PROSPERO: Toufann!  
FERDINAN: Ki ou dir?  
PROSPERO: Pa siklonn, Toufann.  
FERDINAN: Samem ... par mirak nanye pa finn arive  ... Nou tou finn sape, me nou bato finn may dan enn 
basen entoure ar later, ar montagn. Mo'nn kit bato ar enn group solda,  enn kou mo trouv mwa tousel, mo 
tann lamizik extra, mo trouv bann vizion siblim, mo swiv ... ala mo la! ... Mamzel ou bien zoli ... ed mwa.  
KORDELIA: Ou kone ...  
PROSPERO: Kordelia, silans! Aryel, fou li dan kaso pli nwar, pli imid, pli enfeste ar lera .. .  
(Aryel al may Ferdinan ki pa konpran ki pe ariv li parski li pa trouv Arye l. Zot sorti.)  
KORDELIA: Kifer to fer sa?  
PROSPERO: So p apa ti tike pou fou twa ek mwa dan enn lakok pistas dan enn siklonn? ...  
KORDELIA: So papa, pa li!  
PROSPERO: To pou marye ar li, to pa pou marye ar li?  
KORDELIA: Mo pa ankor deside.  
PROSPERO: Fer vit! Peyna boukou letan reste. Avan soley kouse tou bizen fi ni fer.  
7 
 AK 1 SENN 5  
(Abor pakbo Lerwa Lir)  
KASPALTO: Mari sa! To kas enn koko, to ouver li, to bwar. Ki to gagne? W iski. Samem paradi.  
DAMMARRO: Samem to'nn amenn enn grap koko.  
KASPALTO: Pou gramaten, midi, ek tanto. Dime boner mo al sers enn lot grap. T wa ki to pe fer koumsa?  
DAMMARRO: Mo pe roul enn sigaret.  
KASPALTO: Dammarro, pa dir mwa! Sa ousi ena.  
DAMMARRO: Ki mo pou dir twa Kaspalto. Peyna pou fer zefor. Enn karo plen ... Eh! Mari biznes beta. Mo'nn 
plen de bal. Dime mo al sers ankor ... Zordi ril ax! Dam marro dam! Hare Krishna, hare Ram! E Kaspalto, to 
manz enn dam!  
KASPALTO: Never! Wiski is all I  take. Dammarro, kifer tou dimoun pe rod sime sorti? To kone! Si nou bann 
kam laba dekouver dan ki kalite nisa ... Chirz! ... nou'nn tombe ... zot pou la ger pou sey rantre ... Pa koz ale 
baba! Mo vote pou res isi eternelman. To sir to pa'le enn drink, Damm arro?  
DAMMARRO: Niet! Zeswi dan mangann ... Les mo rev zoli zimaz, zoli tapaz ... Dam marro dam! ( Yago ek 
Edmon rantre .)  
YAGO: Mo'nn sey tou. Pa pe kapa v pran kontak ar le xteryer. Bann teknisien dir ki tou korek me laparey la 
zis pa'le fon xione.  
EDMON: Ki  nou kapav fer? ... E Kaspalto! Dammarro! Ki zot pe fer la?  
KASPALTO: Misie Edmon, Misie Yago tap enn ti zafer.  
YAGO: Dilo koko! Wi, donn mwa enn gorze.  
KASPALTO: Tansion lagorz anflame?  
YAGO: Fouf! E ki to'nn met ladan? Koumadir laflam veloute. Ki sa mela nz la?  
KASPALTO: Pa melanz Misie Yago ... Natirel. Nek bizen kas lor pie. Pa vre Dammarro?  
DAMMARRO: Zis kas lor pie ... kas palto ... Dam marro dam! Pa timan nean!  
EDMON: Yago, mo'nn gagn enn lide. Fasil mo devir mo frer. Li ek Polonious pou koz moralite,  lasante, 
responsabilite. Nou nou koz rwayom zwisans.  
YAGO: Kot zot finn trouv sa? Amenn mwa?  
KASPALTO: Partou. Kot ou vire, kot ou gete zot apel ou. Pat ron, aster mo dakor ar monper. Paradi, sa enn 
gran bon zafer sa. Viv Paradi ... Viv Monper ... ( Li anbr as enn koko ) ... Samem mo Labib ...  
EDMON: Yago, vinn ar mwa... Mo bizen diskit enn zafer ar twa ( Zot sorti.)  
DAMMARRO: To pa per Kaspalto, sa bann la ka s lakle? ( Tann enn lamizik siblim.)  
KASPALTO: Non ... Kas pa latet? Misie Yago ek Edmon bon dimoun sa ... Nou fou zot lape, zot fou nou lape 
... (Li baye ) E mam! Bonswar otankevouzet ( Li dormi ) 
DAMMARRO: E leve ta! Bizen al ramas trezor. Leve do kouyooon! Mo lizie pe fer...mm ... ( Li dormi ) 
(Aryel rantre. Li sanz zot lenz, abiy Kaspalto kouma Yag o e Dammarro kouma Edmon. Li fer enn tour pas -
pas, koz dan zot zorey, lerla disparet. Zot leve.)  
KASPALTO: Dammarro, leve ... To pa'nn tande? Leve!  
DAMMARRO: Apel m wa par mo non. Ki Dammarro? To pa kone mo apel Edmon ... Kifer to'nn degize?  
KASPALTO: Degiz e! Ki to pe rabase. My name is Yago.  
DAMMARRO: Mil eskiz vot oner. Swiv mwa ... Ena enn louvraz pou fer. Dam marro dam...  (Zot sorti)  
AK 1 SENN 6  
(Dan enn kaso)  
FERDINAN: Mo pa konpran ou papa ditou. Mo pa'nn finn fer li nanye ... Li fer met mwa dan prizon. E lorla 
kouma mazik ki xoz bos mwa tayt, say -say mwa, ris -ris mwa parsi -parla ... imobiliz mwa ... Explik mwa!  
KORDELIA: Pa bizen trakase ... Tou seki etranz pou v inn kler ... Mo papa finn donn mwa lord pa dir ou nanye 
... Mo mem pa gagn drwa vinn g et ou. San led Kalibann ...  
FERDINAN: Kalibann?  
KORDELIA: Kalibann li ... Li asistan mo papa. Donk li konn tou bann sekre ... Sirtou bann pasaz sekre kot 
kamera sirveyans  pa kapav espionn nou. Li finn osi debrans kamera dan ou kaso pou enn timama ...  
FERDI NAN: Kifer?  
KORDELIA: Parski mo'nn dimann li ... Gete ou enn inosan. Li pe pini ou pou erer ou papa.  
FERDINAN: Erer mo papa?  
8 
 KORDELIA: Lerwa Lir li ou papa non?  
FERDINAN:  Wi. 
KORDELIA: Samem.  
FERDINAN: Ki samem?  
KORDELIA: Ou konn zistwar Lerwa Prospero?  
FERDINAN: Koumsa.  
KORDELIA: Ki ou kone?  
FERDINAN: Li ti rod fer enn koudeta. Li pa'nn reysi. Li anekzil.  
KORDELIA: So tifi?  
FERDINAN: So tifi?  
KORDELIA: Wi, so tifi.  
FERDIN AN: Li ti ena enn tifi?  
KORDELIA: Sirman ... Momem sa!  
FERDINAN: Be li ...  
KORDELIA: Limem Prospero.  
FERDINAN: Be kifer ...  
KORDELIA: Sakenn get istwar  dan so manier. Ou papa finn dir ou Prospero ti rod fer enn koudeta. Prospero 
dir mwa li ti viktim enn ka bal ... E li ena enn plan ... ( Kalibann rantre ). 
KALIBANN: Kordi! Fer vit. Tansion to papa dekouver tou.  
KORDELIA: Kal, ankor enn ti segonn ...To'nn zwenn Prens Ferdinan?  
KALIBANN: Non.  
FERDINAN: Bonzour ... Ki so plan?  
KALIBANN: Ki plan?  
KORDELIA: Enn lot  zafer sa. Taler mo dir twa. To kapav al rebrans kamera la. Letansa mo ena ennde ti zafer 
pou dir Prens Ferdinan.  
KALIBANN: Fer bien atansion Kordi. Apartir mentnan to ena zis swasant segonn. Fer vit ( Li sorti ) 
KORDELIA: Ekout mwa bien. Mo papa finn vinn e nn gran siyantis. So pouvwar lor lanatir, lor dimoun, lor 
bann evenman li imans. Par egzamp li kapav lev enn siklonn - li apel sa Toufann - li kapav prozekte bann 
zimaz otour li dan lesiel, fer dimoun kwar seki li li anvi ... Ar enn seri zimaz antrwa diman sion li finn anprizon 
zot bato ... Li pe rod so vanzans.  
FERDINAN: Vanz ans?  
KORDELIA: Ena ventan desela ou papa, ou tonton ek mo tonton ti renvers so pouvwar ... Zordi li finn desid 
pou devir zot pou pran tou pouvwar dan so lame pou kre so nouvo lanpir, li  dir. Ou, mwa, nou bann pion 
dan so gran plan...  
FERDINAN: Ou, mwa? Be ... 
KORDELIA: Mo bizen fer vit. Kamera pre pou alime ... Li ole fer mwa vinn larenn atraver ou ...  
FERDINAN: Atraver mwa?  
KORDELIA: Li o'le nou marye.  
FERDINAN: Get sa bez la!  
KORDELIA:  Kifer?  
FERDINAN: Be ou konpran ... Mo p ...  
KORDELIA: Reflesi! Bizen t rouv enn sime sorti. Salam. Mo pou repran kontak. (Li sorti).  
FERDINAN: Mo rev pe vinn kosmar ... Kot kamera la kasiet? Pa trouv nanye dan sa trou nwar la ... Bizen 
axepte, li enn zoli zennfi ... zoli, entelizan, debrouyar ... Li pe koz vre? Tansion zis en n simagre pou may mwa 
dan lak ... Non, li pa paret sa kalite fam la ... Tou manier li pa paret dakor ar so papa ... Vre? Pa vre? ... 
Pourtan tou pe koumans vinn kler aster. ... Papa, to n Edmon, Ton Yago ... Mo'nn deza tann sa zistwar la. ... 
Ti pe dir nou rimer sa. ... Toufann la pa ti enn rimer. Mo kaso pa enn rimer. Kordelia pa enn rimer, enn 
miraz, ousa enn rev. ... Kot rev arete? ... Kot realite koumanse? ... Me li vre nou bato finn tas dan enn rev. 
Enn zimaz antrwa dimansion? Enn lafors envizib ki may mwa, mo bann zom ki disparet. ... Siyans! Mazik! Sa 
enn bez sa! ... Bizen trouv sime sorti. Me kot li? ... Si mo reysi sorti mo kapav al warning mo papa. ... Si 
zistwar Prospero vre, bi zen negosie enn solision. ... Mo pa anvi vinn lerwa, mo pa mayn ki Kord elia pran mo 
plas. Me obliz mwa marye? Peyna sime. Sa pa dan mo plan. ... Viv ar enn fam! Mo pa'nn fer pou sa. ... 
Kouma li apele? Kabi ... Non ... Kila ... Kalibann! Kikfwa li kapav ti r nou dan sa ta xion la. Enn douk sa!  
9 
 AK 1 SENN 7  
(Dan konntrol -roum Pr ospero. Tou bann lekran alime. Depi isi Prospero kontrol tou. Li paret bien satisfe. Li 
pe dibout divan enn gran konsol plen ar take ek bouton).  
PROSPERO: Tik ... lapli tonbe ... tak .. . soley dife. ... Bizen donn zot enn ti sok. Enn volkan? Non, tro viola n ... 
Enn dinozor? Wey enn dinozor. ... Ha ha ha! Get kouma zot galoupe! Lir, kot twa ... ala to la! To tris mo 
bonom. Aster mo fer twa gout enn tipe to prop lasos masala. ( Aryel rantre ) Aryel kot to sorti. Tou korek, mo 
garson?  
ARYEL: Mo kwar. Prens Ferdi nan pe manz so zong dan so kaso. So papa, li dan enn pli gran Toufann. Li refiz 
manze, refiz bwar ... larm dan lizie ... Fer sagren Kapitenn.  
PROSPERO: Sagren?  
ARYEL: Kapitenn, mo pa ko npran santiman imen - sa mo peyna - me kan mo get pov lerwa la pe regre t so 
sor, mo santi mwa drol.  
PROSPERO: Aryel, to pa programe pou santi twa drol. Panse kler, rezonnman obzektif se tou seki to bizen.  
ARYEL: Wi Kapitenn.  
PROSPERO: Bizen vey bien Yago e k Edmon. Sa de la, kot zot pase ena treboul.  
ARYEL: Kapitenn mo'nn pran lor momem pou fer enn ti mesanste.  
PROSPERO: Ki to'nn fer?  
ARYEL: Pa ankoler Kapitenn. ... Ou trouve, mo'nn tann Yago ek Edmon pe konplote. Mo'nn panse ki kapav 
servi zot pou brouy lab ou. Ou konn Kaspalto ek Dammaro?  
PROSPERO: Ki zot ete?  
ARYEL: Toulede deler ... alkolik ek droge.  
PROSPERO: Ki zot finn fer?  
ARYEL: Pa kone si mo'nn fane. Mo'nn ipnotiz zot, degiz zot, fer enn kwar li Yago, lot la Edmon. Fale get zot. 
Lerwa pa zot kouzen.  
PROSPERO: Enn lide rikord sa. Bravo!  
ARYEL: Vre Kapitenn ... K apav kontinie?  
PROSPERO: Ala seki to bizen fer. Fer zot retourn abor, res ar zot envisib e fer zot fer otan dibri ki to kapav. 
Konfizion zeneral, sa ki bizen. Mo donn twa kart blans. Korek? To a nvi dir mwa ki xoz? Koze par per.  
ARYEL: Eski mo kapav vinn viz ib pou lizie Prens Ferdinan?  
PROSPERO: Kifer?  
ARYEL: Mo anvi konsol li.  
PROSPERO: Enn nouvo langaz sa? Konsol li!  
ARYEL: Kapitenn, si mo gagn so senpati, nou kapav itiliz li pou fer ou plan mars e. 
PROSPERO: Si to kwar, korek. Ale, al okip sa de deler la. ( Aryel sorti ) ... Tou pe mars dapre mo plan. Mo 
bann adverser finn may dan mo lak, zot nepli kone ki pe ariv zot, mo kapav zwe ar zot kouma sat zwe ar 
lera. Zot oblize valse manier ki mo ole, mo diriz zot kouma enn mazisien diriz tou ar so baget mazik ... K i pe 
ariv Aryel? Li pe koz santiman. Sa pa dan mo plan. Santiman kapav blok tou. Enn masinn pe koz kouma 
dimoun ... Santiman! ... Ena danze ladan ... Prospero si to'le reysi to plan, fer atansio n. Santiman ti amenn 
twa dan ganndol. Tansion santiman! Mesans te viv lor febles santiman. Kan to tro bon dimoun kwar to 
kouyon. Rapel sa Prospero. ... Fale kontrol santiman Aryel. ... Santiman kouma enn kontazion pou brouy tou 
bann lespri e lerla mo plan p ou tom dan dilo ( Kordelia rantre)  Wi Kordelia?  
KORDELIA: Twa s a? 
PROSPERO: To bizen ki xoz? 
KORDELIA: Mo ti kwar Kalibann la.  
PROSPERO: Kalibann? Non.  
KORDELIA: Les li.  
PROSPERO: Mo kapav ed twa.  
KORDELIA: Non. Pa grav. Prinnter mo kompyouter pe rat -rate. P a prese. Pli tar va get sa.  
PROSPERO: To'nn reflesi lor seki m o ti dir twa?  
KORDELIA: Difisil pou pran desizion.  
PROSPERO: Kifer?  
KORDELIA: To'le mo deside, me to'nn ferm li dan enn kaso, mo pa kone kote.  
PROSPERO: Kot problem?  
10 
 KORDELIA: Trouve to nepli ra pel bann ti detay debaz. Pou swazir to bizen kone, pou kone to  bizen zwenn. 
To'le mo a xepte enn zom me mo pa ankor zwenn li.  
PROSPERO: Samem problem? Kifer to pa al zwenn li?  
KORDELIA: Kotsa?  
PROSPERO: Dan so kaso.  
KORDELIA: Papa!  
PROSPERO: Bon! Bon! ... M o fer avoy li dan to apartman ... Atann Aryel vini. Mo'nn fek avoy li lor enn 
mision enportan e irzan.  
KORDELIA: To bann prizonie kimanier?  
PROSPERO: To pa'nn swiv zot lor bann monitor? Zot kouma sevret lor ros, kouma ... kouma ...  
KORDELIA: Dimoun dan Tou fann?...  
PROSPERO: Samem. Dimoun dan mo Toufann. Zot tou ebete, abriti, lespri paralize ... konfizion pe fer gamat 
dan zot latet.  
KORDELIA: Dan zot leker?  
PROSPERO: Ki to'le dir?  
KORDELIA: Ki zot letadespri?  
PROSPERO: Lafreyer, panik, ... zot tromatize.  
KORDELIA: To bien kontan?  
PROSPERO: Kordelia, zame to p a pou konpran seki mo pe resanti. ... Mo'nn travay pandan ventan, pandan 
ventan mo'nn atann ...  
KORDELIA: Alor?  
PROSPERO: To pa dakor?  
KORDELIA: Mo pa konpran.  
PROSPERO: Ler mo fini tou, ler rido final t onbe, to pou konpran tou.  
KORDELIA: Rido final?  
PROSP ERO: Tro boner pou explike. ... To konpran, li koumadir enn pies teat. ... Mo'nn ekrir tou bann rol, 
mo'nn deside kimanier tou bann senn pou pase. ... Aster mo pe diriz pies la. Bann akter nek bizen zwe zot 
rol dapre mo bann enstri xion. 
KORDELIA: Si enn ak ter anvi enprovize?  
PROSPERO: Zame san mo konsantman.  
KORDELIA: Be si enn akter desid pou reekir enn senn.  
PROSPERO: Kordelia aret rod sikann ar mwa. Ale mo tifi, fer to papa konfians. Mo pe fer tousa po u twa, pou 
to boner. ... ventan mo'nn travay, viv, pa nse pou ki seki ti ariv mwa, zame ariv twa.  
KORDELIA: To kone papi, mo ador twa, me parfwa to fer mwa per kan to rod pran plas Bondie.  
PROSPERO: Non, pa pran plas BonDie. Mo koriz so erer, donn li enn ti  koudme, komplet so travay.  
KORDELIA: Bondie finn fer  dimoun lib me twa to'le ekrir zot desten.  
PROSPERO: Samem. Si sakenn swiv seki mo'nn trase pou zot, lemonn pou vinn enn paradi.  
KORDELIA: Bravo! Nou gete si to reysi.  
PROSPERO: To va gete, mo gate. Bon!  Ase blage. Bizen koumans faz de mo program.  
KORDELIA : Komie faz ena?  
PROSPERO: Trwa. Kouma dan bann pies modern.  
AK 2 SENN 1  
(Lor dek pakbo. Lerwa Lir, Polionious, lezot konseye, antouraz lerwa, kapitenn bato, maren, solda, etc.)  
 
POLONIOUS: Si ou kontini e pans zis ou maler ou pou tas dan depresion ki pou paraliz ou lespri ek anpes ou 
fer seki enn dirizan, enn lider bizen fer. Fale pa bliye ki enn lerwa li enn lerwa dan nimport ki sirkonstans e 
so devwar se anpes dimoun ki anba li demoralize. Enn maler li bien souvan kasiet enn gran boner. Seki pe 
ariv ou, seki pe ariv nou, li pa neseserman enn kalamite.  
LERWA LIR: Pa enn kalamite? Mo garson, mo sel garson, mo eritie, lespwar mo lavi finn disparet, volatize, 
fonn dan lanatir, mo finn vinn enn prizonie san m enot; mo pakbo finn tas dan enn basen, mo pei sa n 
gouverman, personn pa fouti dir mwa kimanier pou rapran lamer ... e to dir mwa tousa pa enn kalamite?  
POLONIOUS: Fale nou gard no sanfrwa, pa perdi laboul. Si nou reflesi, kifer tousa pe ariv nou , kikfwa .. . 
11 
 LERWA LIR: Kikfwa, kikfwa, kikfwa ... Poloniou s parfwa mo gagn lenpresion ki to koze pou to labous pa pi ...  
POLONIOUS: Wi Vot Mazeste! Selma mo kwar nou pa gagn drwa tom dan dezespwar.  
KAPITENN BATO: Vot Mazeste! Misie Polonious ena rezon. Nou bato anpa rfet eta. Moter, gouvernay korek, 
stok karbiran korek ... sel zafer ...  
LERWA LIR: Sel zafer peyna lamer pou navige ... Zot tou plen mwa ... Bann enkapab! Zis Prospero kapav tir 
nou ladan. Li omwen, olie okip politik, promosion, privilez, prote xion montagn , aras move lerb, li ti pe fer 
bann letid. Si li  ti la, sirman li ti pou trouv solision ki bizen. Ayo, mo bien regrete. Olie mars ar li, mo ti fer 
enn erer kalkil. Yago ek Edmon finn fer mwa bien fane.  
POLONIOUS: Samem mo ti pe dir. ...  
LERWA LIR: Si to ti  trouve ki mo ti pe fane, twa mo konseye, kifer to pa ti dir mwa?  
POLONIOUS: Rapel Sir! Mo ti pe sey fer ou konpran ... selman kouma mo pa dakor ar ou, ou ti pe kime, 
manga ... be mo ti prefer bos tait ...  
LERWA LIR: To a xepte alor. Se twa gran responsab.  
POLONIOUS: Wi Vot Mazeste!  
LERWA LIR: Ki to zaze alor?  
POLONIOUS: Nou bliye lepase. Nou pas leponz.  
LERWA LIR: Pa kapav bliye. Zot finn fer mwa fer erer, zot finn fer mwa fane, zot finn mal konsey mwa. Ayo, 
si mo regagn mo pouvwar mo pou fer enn lalians ar  Prospero e lerla mo fou zot tou dan enn lakok pistas, 
les zot debrouy zot difil. Sa va fer zot enpe dibien. Prospero, mo kone lao laba dan lesiel to pe get mwa. 
Vinn ed mwa pou met enpe lord dan mo rwayom ki finn vir ambalao. Kot Edmon? Kot Yago? Dan bez zame 
zot la. Zotmem ti lastik mwa , zotmem ti met sa moutouk la dan mo latet ... Ayo Ferdinan. Dir ki nou ti pe fer 
sa vwayaz la pou al marye twa ar enn laprenses miliarder. Nou ti pou agrandi ek konsolid nou pouvwar lor 
later ... Mo plan finn tom dan dilo ... dan enn basen. Mo kouma enn r eken dan enn ti akwa riom. 
SOLDA: Vot Mazeste! Ala Prens Edmon ek Yago laba, pe vinn isi ... Zot pe balans -balanse. Mo kwar zot pe 
gagn maldemer.  
POLONIOUS: Koumadir zot ...  
LERWA LIR: Pa koumadir. ... Zot sou! Olie okip pro blem, zot dan nisa. Bondie avoy e nn pinision ekzanpler lor 
zot.  
(Kaspalto ek Dammarro degize kouma Yago ek Edmon rantre. Aryel, envizib swiv zot).  
POLONIOUS: Yago, enn manier sa?  
KASPALTO: Charli O, Charli O. Aret bwar, aret bwar diven banann. Dan diven b anan ena bebet sizo.  
LERWA LIR: Y ago, ekout mwa bien. Sinon ...  
KASPALTO: Ti mimi lav sa ver la. Lav sa ver la. Met zafer la, koko.  
LERWA LIR: Twa Edmon, twa ki finn ris li lor sa sime la?  
POLONIOUS: Edmon, pa dormi dibout. Lerwa pe koz ar ou. Repon n! 
DAMM ARRO: Lucy in the sky with diamonds. Lucy in the sky with diamonds.  
LERWA LIR: Li koz Madam Sere?  
POLONIOUS: Prens Edmon, ou pa bien? Nou ale, mo amen ou repoze dan ou kabinn. Ed mwa kikenn.  
DAMMARRO: Picture yourself in a boat in a basen. With plasticine trees and marmelade sky. Ne wspaper 
taxis with your heads in the clouds. A girl with kaleidoscope eyes. Lucy in the sky with diamonds.  
LERWA LIR: Al ferm zot dan zot kabinn.  
ARYEL: ( imit lavwa Edmon ) Ferm mwa! Ki drwa? Isi nou ki donn lord. Nou bann repibli ken! Viv Repiblik 
Mastana!  
LERWA LIR: Repiblik! Traizon! Gard ramas zot. Prepar giyotinn.  
SOLDA: Ki ete sa?  
LERWA LIR: May zot foutou.  
ARYEL: ( al deryer Kaspalto, imit lavwa Yago ) Viv Repiblik Diwana Mastana!  
KASPALTO: Donn mwa de boutey Bay Kedou, Samdi m o pey twa. ( Li koumans dans e) Diwana, mastana, 
diwana, mastana.  
LERWA LIR: E bann pagla! Pa finn dir zot may sa de tret la? Ki arive? Zot finn trouv mirak!  
(Bann solda avans lor Kaspalto ek Kammarro. Aryel fou zot tou enn rakle. Nou de konper kwar zot finn  kas 
enn gran pake. Lerwa etc. sove al kasiet).  
DAMMARRO: To'nn trouve Yago. Mo soufle, zot grene kouma zamalak kontsezon.  
12 
 KASPALTO: Mari!  
ARYEL: ( sarye zot sorti ) Viv Repiblik Zwisans! Lerwa nou pa'le. Viv Edmon. Prezidan Repiblik! Viv Yago. 
Premie Minis.  
POLONIOUS: ( sorti a nba enn latab ) Vouzoto! Zot konn anvole. Tae!  
AK 2 SENN 2  
(Dan konntrol -roum Prospero. Prospero ek Kalibann)  
KALIBANN: Enn senp zafer. Jak la ti enpe las. Akoz samem zimaz la pa ti stab.  
PROSPERO: Kalibann, mo bien apresie vites to apra nn. Zordi se twa ki fer tou meinntenenns, tou reparasion 
... Parfwa to mem amenn bann ameliorasion. Mem si parfwa mo enpe brit ar twa, mo bien apresie to 
travay. Kan mo travay fini net, mo pou donn twa to liberte. To kontan? ... Reponn mwa.  
KALIBANN: Misie  Prospero, si nou pa  fer atansion, plidivan nou pou gagn problem ar nou ordinater santral.  
PROSPERO: Ki problem?  
KALIBANN: So servo santral tro sarze. Si enn chip gagn bate, tou bann operasion bloke.  
PROSPERO: Non. Pa fatig to latet. Nanye pa pou arive. Si stem ki mo finn swaz ir li senp, li direk. Fasil pou 
swiv.  
KALIBANN: Dakor Misie. Me selma permet mwa fer enn sizesion. Si koumadir nou fer enn seri servo 
enterdepandan, si enn tom anpann, lezot pran larelev.  
PROSPERO: Pa neseser. Enn servo santral ki kontr ol tou pli sir. Atra ver servo santral mo kontrol tou. ... 
Atann! Les mo fini ... Mo sir mo servo santral li enfayib. Sa mo sir ... Talerla mo'nn poz twa enn kestion, to 
pa'nn reponn mwa. ... Mo'nn dimann twa si to kontan ki mo'nn desid pou donn twa to libe rte. 
KALIBANN: Liber te? 
PROSPERO: Wi. Liberte.  
KALIBANN: Be mo lib Misie Prospero.  
PROSPERO: Wi to lib, me lib pou fer saki mwa mo dir twa fer.  
KALIBANN: Zame ou'nn anpes mwa fer ki xoz. 
PROSPERO: Parski to'nn touzour anvi fer seki mwa mo anvi to fer.  
KALIB ANN: Si koumsa, peyna problem.  
PROSPERO: Me si enn zour to anvi fer enn zafer kot mo pa dakor be lerla ...  
KALIBANN: Ou pou rapel mwa promes ki mo mama ti fer.  
PROSPERO: Samem ... Donk kan mo travay fini mo pou efas promes la.  
KALIBANN: Mersi.  
PROSPERO: To  pa pare t exite ditou.  
KALIBANN: Kouma ou ek Mamzel Kordelia pou debrouye?  
PROSPERO: Kifer to dir sa?  
KALIBANN: Ou kone depi letan mo okip ou bann masinn, fer ou louvraz, ed Mamzel Kordelia ...  
PROSPERO: Pa traka sa twa ... Mo ena enn plan pou Kordelia ek mwa ... Sa mo problem. Mersi to pans nou 
... pa bizen to kas to latet. Pa neseser. Sitiasion la net dan mo lame.  
KALIBANN: Ou for ou Misie Prospero. Ou pa bizen personn me tou dimoun - Kordelia, Aryel, momem, bann 
nofraze - nou bizen ou.  
PROSPERO: Samem lafors siyans.  
KALIBANN: Ki ou pou fer ar zot?  
PROSPERO: Kisanla?  
KALIBANN: Bann nofraze.  
PROSPERO: Manz pistas get sinema.  
KALIBANN: Fim la tris.  
PROSPERO: Ki pe ariv zot tou zordi. Pa les santiman brouy zot lespri. Ale, al okip laparey pou deziem 
proze xion. Chek bien materyel dizital. ( Aryel rantre ). Tou korek Aryel?  
ARYEL: Ou pa'nn swiv?  
PROSPERO: Wi Aryel. Travay sasi.  
ARYEL: Mo'nn ferm mo de deler dan enn kaso e mo'nn larg Yago ek Edmon ki pe retourn lor bato. Get zot 
laba lor sa lekran la. ... Kapiten n mo kapav al get Prens Ferdinan aster, kouma mo ti dir ou.  
PROSPERO: To sir li neseser?  
13 
 ARYEL: Si mo vinn vizib pou so lizie mo kapav servi mo trik pli bien.  
KALIBANN: (ar Aryel ) To pa pe al rod sikann ar li?  
PROSPERO: Ki zot pe koze koumsa?  
ARYEL: Mo pe di r li sanz dekor kaso Prens Ferdinan. Bizen met li alez.  
PROSPERO: To sir tousa neseser?  
ARYEL: Kapitenn, ou pa fer mwa konfians?  
PROSPERO: Pa sa, me ...  
ARYEL: Seki ou dir Kapitenn.  
PROSPERO: Bon. Korek. Al delevan.  
(Aryel ek Kalibann sorti).  
AK 2 SEN N 3 
(Abor pakbo. Lerwa Lir, Polonious etc)  
POLONIOUS: Sitiasion la pe vinn pli grav. Nou koumadir dan enn lakaz antoure ar dilo, par lanatir fertil e 
abondan. Nanye pa manke. Paradi manti. Me samem paradi la gagn loder lanfer. Bann vibrasion negatif pe 
man z ar vibrasion pozitif, tasion pe monte, tou dimoun nerve ... koumadir paradi la manti -manti, enn 
ilizion; anverite nou dan leker enn volkan pre pou eklate. Mo santi tou zafer bien drol. Enn lafors nou pa 
kapav kontrole pe kontrol nou lavi, nou mouvman, no u des ten ... koumadir enn baba pou ne. Li bien kot li 
ete, li pa anvi sorti me li bizen sorti ... Nou tou pou bizen travers enn tinel. Eski nou pou reysi ousa lafors 
destri xion pou aval nou lor sime. ... Lerwa Lir, mo enkapab soulaz ou lapenn parski mo pro p lap enn pe vwal 
mo lespri.  
LERWA LIR: To prop lapenn?  
POLONIOUS: Mantalite tarde pou sanze. Mo ti kwar ki lexperyans ki nou pe viv pou fer dimoun reflesi lor 
nouvo lavi. Abba!  
LERWA LIR: Ki to 'le dir?  
POLONIOUS: Mo pe mazinn Yago ed Edmon. Andire nou nou vo si tiasion finn anfant zot bann ensten bebet. 
Zot refiz disiplinn, zot trape -bate, zot anvole -ale. ( Enn solda rantre atout vites).  
SOLDA: Mazeste, zot pe revini.  
LERWA LIR: Zot? Kisannla?  
SOLDA: Bannla  
LERWA LIR: Ki bannla foutou!  
POLONIOUS: Les mo koz ar li.  Li tro efreye pou koze ... Get sa mo garson, pa bizen ou panik. Respir enn bon 
kou. Gard ou lespri kalm. Dan lavi fale pa panike. Konpran? Aster dir Sa Mazeste seki ou ena pou dir.  
SOLDA: P...P...  Prens Edmon ek Yago p...p...p..pe revini ...  
POLONIOUS: Ba prebab! Bago bayon! Boure zanfan! (li rant anba latab).  
LERWA LIR: Pa bate, pa touye. Pran tou ... Bato, tronn, rwayom ... Viv Repiblik Diwana ... Viv Prezidan ...  
EDMON: Lir, ki ariv twa? Bez sa Yago! Lasagren finn fer li vinn fou.  
LERWA LIR: W i mo fou. Mo abdike! Pran tou pouvwar ... Met mwa dan enn pirog. ... Les mo'al rod mo lavi 
lot kote dilo ...  
YAGO: Vot Mazeste! Abdike?  
LERWA LIR: Wi, mo abdike. Power corrupts ... Absolute power corrupts absolutely. Donn pouvwar lepep. 
Organiz ele xion. 
EDMON: Bizen  sakouy li Yago.  
LERWA LIR: Pa sakouy mwa. Mo'nn fini grene. Mo enn grener. Pa grenn mo ledan.  
YAGO: Nou amenn li dan so kabinn. Fale pa lezot trouv sa. Edmon! ... Eh! Enteresan!  
EDMON: Ki zafer?  
YAGO: Me wi. To pa konpran?  
EDMON: Non.  
YAGO: Vot Mazeste Le rwa Edmon.  
EDMON: To latet pa bon?  
YAGO: To frer finn abdike. Prens Ferdinan finn disparet. Se twa sel eritie. San zefor, pouvwar finn tom dan 
nou lame.  
EDMON: Nou lame?  
14 
 YAGO: Mo'le dir to lame.  
EDMON: Ki bizen fer aster?  
YAGO: Sonn rasanblem an. Fer li abd ike ofisielman divan tou dimoun. Fer li pas twa pouvwar ofisielman 
divan temwen ... Bizen rod Polonious ...  
POLINIOUS: ( anba latab ) Pa bate. Mo pou fer tou seki zot ole. Mazinn mo laz.  
YAGO: To'nn tann sa? Ena movezer lor sa bato la.  
POLONIOU S: (sorti anba  latab ) Pa movezer sa. Mwa sa. Mo temwen. Lerwa Lir finn abdike ... Mo temwen.  
EDMON: Kifer ou pe tranble koumsa? Ou finn gagn lakranp toutou?  
POLONIOUS: Wi mo pou swiv ou kouma enn toutou ... How! How! How!  
YAGO: Zot tou finn gagn distemper?  
EDMON: Mo fin n vinn lerwa enn nasion malad.  
YAGO: Pa fer nanye. To ena pouvwar, sa ki plis enportan ki tou. Mem si dan pei la ena zis prizon, lazil, lopital 
ek simitier. Sonn rasanbleman! ( Tronpet, larisenn bato, laklos etc. Tou dimoun rasanble lor dek).  
YAGO: Poloniou s, oumem akter prensipal sa evennman istorik la. Ou gagn sans fer enn diskour memorab. 
Kikfwa ... Sirman ... li pou vinn enn tex referans pou bann etidian istwar ek politik.  
POLONIOUS: Ki bizen dir?  
YAGO: Ou ki exper koze isi. Enn disko ur lor drwa, devwar,  responsabilite, etc ... enpwisans, enkonpetans, 
enkonpatibilite ... abdikasion, pasasion pouvwar ... kouronnman ... nouvo lizour, nouvo dime, apredime, 
etc. 
AK 2 SENN 4  
(Ferdinan ek Aryel)  
FERDINAN: Mo ti dan enn kaso nwar, imid, malan g. Enn kou, floup! M o kaso vinn enn salon konfortab. Bien 
dekore, klimatize ... Depi gramaten mirak lor mirak partou kot mo pase. Mirak? Rev? Mo nepli konpran 
nanye. Kitfwa miraz.  
ARYEL: Lor nou lil, sa se bann ti zafer nanye ditou.  
FERDINAN: Ou ki ou?  
ARYEL: Nou'nn deza zwen n. 
FERDINAN: Pa rapel.  
ARYEL: Pourtan ... Enn lot mirak.  
FERDINAN: Kan tousa pou fini?  
ARYEL: Dapre Aristot, pa plis ki 24 er. Me dapre Prospero avan 12 er.  
FERDINAN: Enn zwe sa?  
ARYEL: Dan sertenn fason, wi. Enn zwe konplike. Zwe la  ti koumanse ena plis k i ventan. Kouma tou zwe ena 
bann moman difisil, kouma aster. Me si peyna okenn derapaz, zwe la pou fini bien ... Ou dakor rant dan zwe 
la. 
FERDINAN: Mo deza ladan non?  
ARYEL: Wi me kouma enn pion. Me ou kapav vinn enn akter ki fer zw e la avans pli vit.  
FERDINAN: Kimanier? Ki mo bizen fer?  
ARYEL: Mo'nn fer enn ti plan.  
FERDINAN: Ankor.  
ARYEL: Kifer ou dir sa?  
FERDINAN: Depi mo'nn ne, tou dimoun fer plan pou mwa. Mo kouma enn maryonet dan lame lezot. Mo 
papa ena so plan pou mwa. Mo bize n marye enn prenses ki pou ranforsi so pouvwar politik; mo bizen 
prepar mwa pou mont lor so tronn; mo bizen sesi, mo bizen sela. Mo ti kwar ki lor sa lil la mo pou konn 
liberte me koze ki long ... Mwa kot mo ete dan tousa? Mo papa gagn drwa ena enn plan po u viv mo lavi, me 
mwa? Hen, mo pa ekziste mwa?  
ARYEL: Sori! Mo pa'nn pans sa ditou. Mo gourou, Prospero, zame pa finn dir mwa sa. Isi, li ek mwa nou fer 
plan pou tou lezot. Normal non. Seki kone, seki for bizen fer plan, lezot bizen ekzekite.  
FERDINAN: Ou kouma Yago ou.  
ARYEL: Y ago?  
FERDINAN: Wi. Li 'si pas so letan tir plan.  
ARYEL: Me nou nou fer plan pou boner tou dimoun.  
15 
 FERDINAN: Eski zot dimann bann dimoun la si zot dakor?  
ARYEL: Neseser?  
FERDINAN: Bien neseser. Nou ena move labitid kwar ki seki nou an vi pou lezot samem seki  zot anvi.  
ARYEL: Kouma pou kone?  
FERDINAN: Be dimann zot.  
ARYEL: Ou ki ou anvi?  
FERDINAN: Mo pa tro kone.  
ARYEL: Ou'nn trouve?  
FERDINAN: Me mo sir mo pa anvi marye, mo pa anvi vinn lerwa.  
ARYEL: Be tou pou tom dan dilo.  
FERDINAN: Kifer ou pa pran mo plas?  
ARYEL: Pran ou plas?  
FERDINAN: Marye ar Kordelia, vinn lerwa.  
ARYEL: Mo pa programe pou sa.  
FERDINAN: Programe?  
ARYEL: Beze! Mo'nn kas lakle. ... Kapitenn pou ara.  
FERDINAN: Kapitenn?  
ARYEL: Prospero. ... Limem mo kreate r. 
FERDINAN: Ou papa?  
ARYEL: Non, m o kreater.  
FERDINAN: Li finn ...  
ARYEL: Samem.  
FERDINAN: Aret ris mo lakord.  
ARYEL: Serye. Mo enn ... enn ...  
FERDINAN: Robo?  
ARYEL: Wi e non. Enn robo ki preske kouma enn dimoun.  
FERDINAN: Preske?  
ARYEL: Mo enn dimoun, n et kouma dimoun ... me ...  
FERDINAN : Me?  
ARYEL: Mo pa kapav reprodir ... Mo peyna sex.  
FERDINAN: Ou ena dezir, santiman?  
ARYEL: Mo kwar.  
FERDINAN: La ki ou pe panse? Ki ou pe santi?  
ARYEL: Panse? Kimanier ou ek mwa kapav travay ansam, viv ansam ... ed Pros pero ek Kordelia ... Santi? Mo 
bien  kontan ou, bien sagren ou papa, Lerwa Lir.  
FERDINAN: Mo papa? Ki finn ariv li?  
ARYEL: Edmon ek Yago finn fors li abdike. ... Edmon finn proklam limem lerwa.  
FERDINAN: Zot finn fer mo papa dimal?  
ARYEL: Non. Li finn zis p erdi pouvwar.  
FERDINAN: Mo lib aste r. 
ARYEL: Be Edmon ek Yago pa fer ou per?  
FERDINAN: Non. Nek les zot ale. Nou de, mo papa, Prospero, so tifi, Kalibann nou bien isi lor sa lil la.  
ARYEL: Pa posib.  
FERDINAN: Kifer?  
ARYEL: Sa lil la li enn staz dan lavi. Nou tou pas ladan, me bizen sorti ap re pou rant dan realite.  
FERDINAN: Me pa realite sa? Prospero, oumem, mwa, Kordelia, Kalibann nou tou bien reel. Ki ou pe rakont 
mwa?  
ARYEL: Wi e non.  
FERDINAN: Wi e non?  
ARYEL: Kouma mo pou dir sa? Alalila! Fer ko umadir nou dan vant nou mama. Kan ariv nou  ler nou bizen 
sorti. Anvi pa anvi, enn lafors pous nou deor.  
FERDINAN: Koumadir nou re -ne? 
16 
 ARYEL: Samem ... Ou trouve, sa lil la se koumadir enn landrwa kot nou pe bizen traverse pou nou vinn enn 
lot ...  
FERDINAN:  Savedir ou ek mwa nou de frer zimo ...  
ARYEL: Si ou oule.  
FERDINAN: Youpi!  
ARYEL: Kifer ou e xite? 
FERDINAN: Mo trouv sa extra! Nou de zanfan forme dan mem matris. Nou diferan e parey anmemtan. (Li 
sot lor likou Aryel ki paret zene).  Ki ariv ou?  
ARYEL: Mo pa programe pou exprim mo santiman. Kontak  fizik boulvers lekilib mo bann chip. Si ou tous -
tous mwa  mo kapav perdi kontrol.  
FERDINAN: Perdi kontrol ... Bizen perdi kontrol. Tou dimoun tro serye. Parfwa mo anvi zwe, sote pile, fer 
koustik kouma enn zanfan. Bliye protokol, bliye konvansion. Ou ek mw a, Aryel nou kapav viv ere ansam 
nimport ki kote.  
ARYEL: Hen! Ou kone ki ou pe dir?  
FERDINAN: Wi Aryel, wi. Avoy konvansion promne ... ( Enn gran tapaz)  
ARYEL: Get sa bwat la! Mo'nn bliye zot.  
FERDINAN: Kisannla?  
ARYEL: Atann mo vini ( Li sorti ) 
FERDINAN: Ki  pe aviv mwa? Mwa enn Prens, eritie tronn mo papa. Enn ko u mo anvi avoy tou ferfout, viv 
lavi ordiner kouma dimoun ordiner, bliye responsabilite ki lezot finn met lor mo ledo; mo anvi viv leres mo 
lavi ar enn dimoun ki pa enn dimoun, ar enn masinn ki pa en n masinn ... Sa mazik sa! Li kouma enn 
tourbiyon ki fer b ann zafer ki ti pe dormi dan fon mont lor sirfas. ( Aryel retourne ar Kaspalto ek Dammarro)  
... Ki sa de la pe fer isi?  
KASPALTO: Vot Altes Royal! Dammarro, pens mwa enn kou pou gete sipa mo pa pe rev e. 
DAMMARRO: Mo ti pou dimann twa mem zafer. Ou pa Prens Ferdinan ou?  
FERDINAN: Mo ti Prens Ferdinan.  
KASPALTO: Ti?  
FERDINAN: Mo'nn desid pou abandonn tou mo bann tit ek privilez.  
KASPALTO: Pa vre.  
ARYEL: Mo pa kwar ki Misie Prospero pou dakor. So plan ...  
FERDINAN: Mo va koz ar li.  
ARYEL: Mo swet ou bonnsans. ... Get sa vouzot. Nou ena enn travay prese pou fer. Lerwa Lir, ou papa, 
Ferdinan, dan enn sitiation grav. Yago ek Edmon finn ranvers li. Edmon finn proklam limem lerwa e finn 
nom Yago so premie minis . Nou travay se al remet lord partou.  
FERDINAN : Ki kalite lord?  
ARYEL: Remet ou papa lor tronn.  
FERDINAN: Tou pou revinn parey. Kifer nou pa rod enn lot lerwa? Kifer nou pa aboli monarsi?  
ARYEL: Get sa! Dabor nou diil ar Edmon ek Yago, apre nou gete ki so lision meyer.  
KASPALTO: ( Ar Aryel ) E ou! Kouma dir mo konn ou. Mo pa rapel ou figir, me mo finn deza tann ou lavwa.  
ARYEL: Tro bez larak, ala rezilta. ... Bon anou met latet ansam.  
DAMMARRO: Mo'si?  
ARYEL: Bien sir? Ar ou lexperyans, kapav nom ou Minis Konso masion e Reabilitasion.  
DAMMARRO: To'nn tann s a Kaspalto?  
AK 2 SENN 5  
(Abor dan kabinn Lerwa Lir)  
LERWA LIR: To trouve Polonious, pese pey lor later. Nou kwar parski nou for nou kapav fer seki nou anvi ... 
Me get ki pe ariv nou zordi. Nou'nn swiv Edmon ek Yago pou debaras Prospero. Pov jab la, pa kone kot li. 
Get aster ki pe ariv nou ... Depi gramaten atouler mo pans Prospero ek so ti baba. To kone zordi, li ti pou 
enn zoli zennfi, kouma so mama ... enn fam ideal pou mo garson. Mo'nn perdi tou: mo garson, m o tronn, 
tou ... Me seki fer mwa pli per, mo santi koumadir mo'nn perdi mo nam ... A Prospero! Si to pe tann mwa, 
pardonn mwa. Mo'nn fer twa boukou ditor ... aster mo pe peye.  
POLONIOUS: Lerwa Lir ...  
17 
 LERWA LIR: Pa lerwa, mo nepli lerwa.  
POLONIOUS: Ou kapa v finn perdi ou kouronn, me pou mwa ou pou  toultan enn lerwa.  
LERWA LIR: Mo dimann to'si pardon Polonious. Talerla, ankoler, mo ti akiz twa ... parski mo pa ti'le a xepte 
mo erer ... Sevre plizier fwa to ti sey anpes mwa fer erer, anpes mwa glis dan lapant,  tom dan ganndol. ... 
Sak fwa to ti sey fe r mwa trouv larezon, mo ti pe sap lor kal ... Aster mo swete ki to pa ti les mwa entimid 
twa ...  
POLONIOUS: Vot Mazeste ... Mo'si mo ena enn ti zafer pou dir ou.  
LERWA LIR: Koze, pa per.  
POLONIOUS: Zour nou ti met Prospero ek Kordelia dan enn pirog, mo ti dezobeir ou.  
LERWA LIR: Dezobeir mwa? Kimanier?  
POLONIOUS: Ankasiet mo ti donn Prospero manze, lenz ek so bann liv prefere.  
LERWA LIR: To ti fer sa?  
POLONIOUS: Pa ankoler. Mo ti santi ki li ti mo devwar.  
LERWA LIR:  Mo pa ankoler ditou. A Bondie, ayo si kou madir ... Prefer pa panse.  
POLONIOUS: Bizen gard lespwar. Where there is a will there is a way.  
LERWA LIR: Mo bon Polonious. Aster mo apresie twa plis. To finn a xepte mo kapris tou sa letan la ... Mo enn 
mons, Polo nious.  
POLONIOUS: Non, Mazeste, ou enn imen. Imen fer erer ... Enn bon imen bizen kapav rekonet so erer.  
(Enn solda tap laport, rantre)  
SOLDA: Mazeste!  
POLONIOUS: Oumem ou'nn trouve. Pou lepep, oumem lerwa.  
LERWA LIR: Wi mo garson, ki ena?  
SOLDA: Prens Edm on ...  
POLONIOUS: Lerwa.  
SOLDA: Samem. Li dir ou li bien bizen ou.  
LERWA LIR: Si li bizen mwa li nek ...  
POLONIOUS: Mazeste, bizen zwe lakomedi.  
LERWA LIR: Dakor. Kot li?  
SOLDA: Dan lasal tronn. Samem, ou salon royal.  
POLONIOUS: Nouvo pouvwar, nouvo zwisan s ... Kan sa pou arete.  
LERWA LIR: Les letan fer so travay.  
AK 2 SENN 6  
(Abor. Nouvo lasal tronn. Edmon, Yago, solda etc.)  
EDMON: Yago, mo Premie Minis, aster ki renn dan mo lame, nou bizen met enpe lord partou.  
YAGO: Wi Vot Mazeste, bizen ena dezord pou m et lord. Kot ou'le nou koumanse?  
EDMON:  Mo trouv dimoun tro serye. Bizen met dan lanbians. Mank jalsa ... To rann twa kont ... Mo mem pa 
ena enn kloun pou fer mwa riye ... Mo'le enn kloun, mo'le bann zom natchannya ... Mo'le dimoun dan 
divers. Mo regn eter nel bizen rant dan istwar  kouma lazdor.  
YAGO: Samem tou Vot Mazeste?  
EDMON: Kot li? Mo pa'nn dimann li vinn isi?  
YAGO: Mo'nn avoy enn solda al sers li. Ala li pe vini.  
(Lerwa Lir, Polonious ek solda rantre)  
EDMON: Azenou divan zot lerwa.  
POLONIOUS: Vot Maz este. Tou pouvwar dan ou lame ... Seki ou anvi, samem. Me pans li, li ou frer, ou gran 
frer ... Mo panse ki ou ... ti'a bon ki ou pa mank li direspe.  
EDMON: Mank li direspe? Zame. Lir, mo permet twa diboute ... Twa Polonious, res azenou.  
LERWA LIR: Mo pref er res azenou ... Li bon pou mo varis.  
EDMON: To'nn trouve Polonious? Mo kone ki bon pou li. Bon! Aster ena enn koze serye pou nou koze ... 
Bizen pran kontak ar Lerwa ... samem fianse Ferdinan so papa ... Dir li ki to finn desid pou fer mwa ranplas 
to gars on. 
LERWA LIR: Kimannyer pou fer  sa? 
18 
 EDMON: Sa to problem ... Bizen fer sa maryaz la pou konsolid mo pouvwar. Si mo pa gagn enn repons 
favorab, ena enn latet pou sote ... Komprenndo! Polonious, to for lor koze twa. Mo'le to prepar enn diskour 
istorik pou m o maryaz ... Pa fer mem erer ki to'nn fer pou kouronman. Kapav kwar! Olie li koz lor 
lenportans mo kouronnman li rakont zistwar Yev ek Torti.  
POLONIOUS: Mo ti servi enn metafor, Vot Mazeste.  
EDMON: To meta ti tro for ... Bes so laflam, prepar enn bon disko ur maryaz. Yago, to kone ki mo t i'a 
kontan? Enn dans erotik, belidansing, striptiz par samem, sa depite aktris ... kouma li apele? Tchocholina, 
enn zafer koumsa ... sa ki mo bizen pou ekilib mo royom ... (Lamizik erotik, enn dansez desann e ekzekit enn 
dans mari sexi. Ler ladans fini...)  
YAGO: Vot Mazeste? Kot ou? Beze! Zot finn kidnap nou lerwa ... Edmon, Edmon kot twa?  
EDMON: ( Deryer so prop tronn ) Ataaann!  
YAGO: Ki to per fer laba?  
EDMON: Aaaa! Sa ki apel zwisans ... E Yago! To'nn trouv mo pouvwar. Mo ne k ena pou swet ki xoz, li arive. 
Mo plis ki lerwa, mo koumadir ...  
LAVWA: ( pa kone kot li sorti ) Bondie!  
EDMON: Samem ... Kisannla finn dir sa? Twa sa Yago?  
YAGO: Pa mwa sa, li sa.  
EDMON: Twa sa Polonious?  
POLONIOUS: Non Mazeste.  
LAVWA: Mwa sa.  
EDMON: Twa L ir? 
LERWA LIR: Non.  
LAVWA: Mwa s a. 
EDMON: ( Li get ver plafon ). Twa ki twa?  
LAVWA: Mwa mo twa. Twa to mwa. Momem to lespri. Seki to anvi samem.  
EDMON: Aha! To'nn tande Yago! Dife mazor! ... Tou seki mo anvi? Tou?  
LAVWA: Wi.  
EDMON: Mo'le enn gran banke, meye r bwar, pli zoli fam ... Mo'le tousa divan mo lizie.  
LAVWA: Divan to lizie?  
EDMON: Divan mo lizie.  
LAVWA: Rayto!  
(Lamizik mazik. Enn gran banke, latab garni ar toutsort kalite nouritir, boutey sanpagn, diven, etc. Ban 
waiter, waitres ale -vini).  
EDMON: Mo d imann zot tou lev zot ver  ar mwa pou bwar enn lasante anoner mo pouvwar ... Ki arive? Zot 
tou pe bouz fix. Zot finn vinn stati. ( Li sey lev so ver; li si pa kapav ) Yago, sov mwa. Mo'nn paralize. Ayo 
Bondie, mo'nn paralize ... Tou sa delis la divan mwa, me mo pa kapav bouze pou gou t zot ... Maledi xion! 
Lavwa lagign, lavwa mofinn, to finn kouyonn mwa.  
LAVWA: Non Mazeste! To ti dir mwa to'le enn banke divan to lizie ... Ki to'le plis?  
EDMON: Mo'le sefann, miam -miam, to konpran?  
LAVWA: Non  
EDMON: Mo'le manze  
LAVWA: Non  
EDMON: Kifer?  
LAVWA: Pa dan kont.  
EDMON: Ki kont?  
LAVWA: Kondision.  
EDMON: Sanz kondision.  
LAVWA: Pa kapav.  
EDMON: Kifer?  
LAVWA: Mwa ki dir.  
EDMON: Twa ki twa?  
LAVWA: Mwa mo twa, twa to mwa.  
EDMON: To latet pa bon?  
19 
 LAVWA: To latet pa bon.  
EDMON: K i to dir, mo lat et pa bon?  
LAVWA: Mo latet pa bon, to latet pa bon.  
EDMON: Aret li, ferm li, pandi li ... Yago, li pe chalenj mwa. Yago, mo donn twa lord ferm li.  
LAVWA: Yago, mo donn twa lord fer li.  
EDMON: To pa'nn tande ... Ferm li.  
LAVWA: To pa'nn tand e ... Ferm li.  
EDMON: Mwa ki dir twa sa.  
LAVWA: Mwa ki dir twa sa.  
EDMON: ( Panik ) Movezer! Soy! Bril lansan, alim labouzi, pous diab! ( Li galoupe sorti ). 
LERWA LIR: Ki li gagne?  
YAGO: Ou frer sa, ou ti bizen kone ... Kouma ou'le mo kone mwa? Mo zis enn Pre mie Minis.  
POLONIOUS: To tir to kanet dan zwe.  
YAGO: Mo'nn plen, plen. Sak fwa enn zafer pa pe mars korek -korek, tou dimoun rod mwa. Bizen enn 
koupab? Sirman Yago sa. Depi ki sa bezsominn Shakespeare finn servi mwa pou li bez Othello ek 
Desdemona tou dimou n kwar momem responsab tou problem dan lemonn.  
POLONIOUS: To pa'nn konplot kont Prospero? Pourtan li ti donn twa tou ... To prop frer. Lerla to'nn konplot 
kont Lerwa Lir ... Aster to rod tir to kanet dan zwe, to rod deklar sen.  
YAGO: Dousma! Chombo! Kisann la ti o fer mwa tronn mo pei si mo mars ar li?  
LERWA LIR: Pas leponz! Aret lev lemor ... Zordi koudeta kont mwa?  
YAGO: Koudeta? Nou vini, ki nou trouve? Ou pe tranble kouma enn fey. Polonious pe kasiet anba latab. 
Pouvwar finn tom dan nou lame.  
POLONIOUS: S a twa k i pe dir. Sakenn gete dan so manier.  
YAGO: Tou manier tousa zis enn lakomedi. Koumadir enn spektak maryonet. Ena ki pe ris lafisel, fer nou 
zestikile. Zot pa trouve ki tousa enn senn? ... Peyna okenn lozik dan seki pe ariv nou ... Bon les mo al sers  sa 
kouyon la. Tansion li pran so rol oserye. ( Ler li pe sorti, lerlamem Edmon rantre. Li'nn abiye ek arme kouma 
Rambo).  
EDMON: Kot li? Mo pers -pers li kouma enn paspire.  
LAVWA: To pe rod mwa Edmon?  
EDMON: Kot twa? (Li tir kout mitrayet partou)  
LERWA LIR: Atrap l i vouzot avan li fer enn maler.  
POLONIOUS: Kisannla pou fer sa? Tou bann zom finn boure ... Edmon ... Pardon ... Vot Mazeste donn mwa 
ou zouzou.  
EDMON: Kot li? Rod li pou mwa.  
POLONIOUS: Don mwa mitrayet la. Mo rod li pou ou.  
YAGO: Edmon, pa fer kou yon, ma tlo. Vini, mo montre twa kot li. Vinn ar mwa. ( Li amenn li kot enn laglas ). 
Ala li la.  
EDMON: Aster mo'nn gagn li. Ala pou twa. ( Li kraz laglas la ). Aaah! Mo soulaze aster ... Me ki pe ariv mwa. 
Mo lipie feb, mo pou tonbe. Tini mwa Yago. ( Li tom san  konesa ns). 
YAGO: Kikenn ed mwa pou sarye li ... Get so zar do ... Tou dimoun rod vinn lerwa ... Revini Prospero. To ler 
finn vini.  
LAVWA: To pe apel mwa, Yago. To bizen mwa?  
YAGO: Twa ki twa? Aret fer to mofinn.  
LAVWA: Momem LAVWA to move konsians.  
AK 2 S ENN 7  
(Dan konntrol -roum Prospero)  
KALIBANN: Pa dir mwa.  
KORDELIA: Parol!  
KALIBANN: Kifer to pa'nn dir mwa nanye?  
KORDELIA: Tansion to toufe ar zalouzi.  
KALIBANN: Mwa, zalou?  
KORDELIA: Mo panse ... enn tipe kitfwa ... Enn ti pensman leker. Pa vre?  
20 
 KALIBAN N: (Fer enn sourir ) Be ki to pou fer?  
KORDELIA: Peyna pou fer nanye ... Ferdinan so gou pa parey kouma twa. Mo kwar li plis enterese ar Aryel.  
KALIBANN: Eh! Aryel mari atire par li. Enn zoli koup.  
KORDELIA: To kone ... tousa pa sok mwa ... Mo konesa ns lavi  li seki mo'nn viv isi, seki mo'nn lir dan bann liv 
mo papa. Ki mo kone? Mo papa ar so bann laparey, twa ek mwa, aster Ferdinan ek Aryel ... Mo finn aprann 
detrwa nouvo ki xoz. Limanite li enn zoli ras, me parmi ena bann vilen bebet ... Non, mo tro sever .. . Mo 
sipoze dan nou tou ena bon ek move ... parfwa nou move pli for.  
KALIBANN: Mwa mo pa konpran nanye dan tousa ... Dan enn liv, mo'nn lir ki dimoun ne move, sosiete - mo 
pa bien konpran ki ete sa - bizen kontrol zot; dan enn lot mo aprann ki dimoun ne bo n me sosiete pouri zot 
... Pa kone. Nou pa konn ase dimoun pou kapav koze. Mo konn twa, to papa, momem - mo kwar - e tou 
lezot mo'nn zis trouv zot lor lekran bann monitor dan laboratwar to papa.  
KORDELIA: Mo'nn zwenn Ferdinan, mo'nn aprann seki  ti pase ena  ventan ant mo papa, Lerwa Lir, mo 
tonton Yago, Prens Edmon. Mo'nn konpran enpe zot sinema ... Zot tou paret enpe fouka ... apart Polonious 
kitfwa ... sawsi! mo dimann mwa ... Enn bon bonom me li kouma enn ... kouma to apel sa? ... Wey! Li 
koum a enn yoga . .. 
KALIBANN: Pa yoga ... yoyo!  
KORDELIA: Samem ... Mo pe anpes twa travay?  
KALIBANN: Non, me si to donn mwa enn ti koudme mo kapav fini pli vit. To papa pre pou retourne. Li'nn dir 
mwa prepar tou pou Faz III.  
KORDELIA: Ki ena dan Faz III?  
KALIB ANN: Mo bien  per ki boul devire pou to papa. Mo santi ki li pa'nn pran kont serten eleman ki kapav 
kas so prop konte.  
KORDELIA: Par egzamp?  
KALIBANN: Tanperaman Ferdinan.  
KORDELIA: Samem tou?  
KALIBANN: To pa kapav devine?  
KORDELIA: Ale Kal, dir mwa.  
KALIBA NN: Kordi mo  zoli, fer to latet travay.  
KORDELIA: To'nn trouve, to rod explwat mwa parski to konn plis ki mwa.  
KALIBANN: Ki dernie liv to'nn lir? Simone de Beauv oir? 
KORDELIA: Dapre twa mo pa kapav reflesi par momem?  
KALIBANN: Mo sir to kapav, akoz samem t o enn exper lor manz krann, fer satini laservel.  
KORDELIA: Finalman to kouma mo paps. Tou zom parey alor. Zot tou macho.  
KALIBANN: Bravo Kordi! Vinn la twa. ( Li trap li, zot anbrase ) 
KORDELIA: Dousma zennom! Kontrol ou dife ... Tansion papa may ou anplen.  
KALIBANN: Li  pa pou vinn deswit. Ki to per?  
KORDELIA: Prepar Faz III Prospero. Nou Faz III pou vinn apre. Mo papa pa'nn dir twa nanye.  
KALIBANN: Non! ... Atann ... Enn zafer mo pa'nn bien konpran ... Li dir mwa li pou donn mwa mo liberte ... 
To konpran ki li ole?  
KORD ELIA: To vremem bet Misie Kalibann. To enn exper elektronisien me bann ti zafer senp depas twa 
konpletman.  
KALIBANN: Kifer to dir sa?  
KORDELIA: Ayo mo bourrbak! Kan li donn twa to liberte, li nepli pou kapav enpoz nanye lor twa ... To 
konpran?  
KALIBANN: No n. 
KORDELIA: Get sa Kal, si li vini, li dir twa fer ki xoz, to oblize fer li? Wi ousa non?  
KALIBANN: Wi.  
KORDELIA: Kan to vinn lib, to kapav refize.  
KALIBANN: Refize? Me kouma li pou debrouye ... To kone li depann lor mwa.  
KORDELIA: Me li li pa kwar sa. Pap a kwar ki li pa depann lor nanye, lor personn. Li lib, endepandan, otonom 
... akoz samem parfwa li bien otoriter e paternalis ...  
KALIBANN: Kot to'nn aprann tousa? Nou'nn swiv mem klas ar li!  
KORDELIA: Entwision fam!  
21 
 KALIBANN: Entwisio n fam?  
KORDELIA: To e nn zom, to pa pou konpran.  
KALIBANN: Ala to rekoumanse. ( Prospero rantre ) 
PROSPERO: Kalibann, tou fini pare?  
KALIBANN: Wi Misie.  
PROSPERO: Bon ... ( Li trouv Kordelia ). Ki to pe fer la twa? To pa sipoze zwenn Ferdinan?  
KORDELIA: Mo finn zwenn to pretan -zann  adore.  
PROSPERO: Toukorek?  
KORDELIA: Dapre mwa, wi.  
PROSPERO: Bien bon. Tou pe mars dapre plan. Kalibann pare pou Faz III. 10,9,8,7...  
AK 3 SENN 1  
(Toufann - zekler, loraz, divan violan, lapli)  
MAREN 1: Ankor oumem. G ranper, rann enn servis al dan ou kabi nn. 
POLONIOUS: Ou ankor ena move karakter?  
MAREN 1: Ou pa trouve peyna sekirite isi lor dek? Al dan ou kabinn.  
POLONIOUS: Ki kapav ariv nou navir? Nou dan enn basen. Enposib koule.  
MAREN 1: Enposib koule? Pa trouve kou ma Toufann pe sakouy -sakouy lemonn. Di lo basen pe bouyone, 
montagn laba pe tranble, tourbiyon partou. Al kasiet. Navir la kapav savire, vir ambalao.  
POLONIOUS: Si sa arive, preferab mo isi. Ena plis sans pou sape.  
MAREN 1: Kouma ou ole.  
MAREN 2: E matlo! To'nn trouv sa?  
MAREN 1: Ki zafer?  
MARE N 2: Get dan lesiel. Pie, zanimo, montagn pe anvole ... Bez sa. Tansion nou navir 'si voltize.  
MAREN 1: Pa toulezour fet zako. Dernie fwa nou  ti sape par mirak. Sannkoutla nou fini net ... Pese pey lor 
later. F er lapriyer!  
MAREN 2: Lapriyer? To kwar ar det rwa parol to kapav kouyonn Bondie?  
POLONIOUS: Zot kone zot de, bizen donn zot Pri Nobel filozofi.  
MAREN 2: Ki li pe rankonte sannlala?  
MAREN 1: Pa pran li kont. Enn bon bonom sa. Me enpe tok -tok. 
POLONIOUS: Lan atir araze pe fwet nou move konsians. Prospero  ... Pros. Peee... Rooo!  
LAVWA: Wi Polonious.  
POLONIOUS: Mo ti kone to parla.  
LAVWA: Mo partou Polonious.  
MAREN 2: Eta! Ena la!  
MAREN 1: Bann nam pe koze.  
POLONIOUS: Prospero, to pli for, to finn gagne. Ki to ' le plis ankor?  
LAVWA: Mo laswaf vanzans pa ank or pase. Tanto to kone, tanto.  
(Toufann pase. Bann montage finn disparet. Navir lor disab omilie enn dezer. Toutotour dezer ena losean).  
MAREN 1: Nou'nn tas dan disab dan enn dezer. Get sa douk la!  
POLONIOUS: Disab partou, soley dife dan lesiel ... Lanfer.  Nou'nn sap dan pirgatwar pou tom dan lanfer. 
Aster nou pou konn veritab soufrans.  
(Bann maren ale -vini pe rod dilo. Zot pe mordeswaf).  
POLONIOUS: Pitie Prospero ... Prospero! Prospero to pa reponn?  ... Li'nn abandonn nou. (Ferdinan, Aryel, 
Kaspalto ek Dam marro rantre ) Ferdinan? Twa sa? To'si to finn rant dan lanfer mo garson?  
FERDINAN: Lanfer? Kot lanfer?  
POLONIOUS: Ayo so laservel finn fini fonn. Vinn la, vinn kasiet soley.  
FERDINAN: Ton Polonious,  ki pe ariv ou? Ou finn bien vieyi.  
POLONIOUS: Vieyi? Mo s anti mo'nn fini viv enn leternite. Kot to ti ete tou sa letan la? To papa kwar to'nn 
mor ... Mor? Mo kwar nou tou finn fini mor ... Nou pe rezwenn dan lanfer pou pey nou pese.  
FERDINAN: Me non , Ton Polonious. Nou tou vivan. Bien vivan. Nou lor Lil Mazik .. . Si mo dir ou seki mo kone 
ou pou tom san konesans.  
POLONIOUS: Les mo al apel to papa. Ayo! Mo latet vid ... Mo pa konpran nanye ... ( Li sorti ). 
22 
 FERDINAN: ( Ar bann maren ) E zot laba! Aret kas poz. Amenn tou lekipman, tou zouti, dir tou bann zom - 
mo'nn di r tou - vinn isi.  
ARYEL: Ki to pe fer?  
FERDINAN: Sel fason konbat zot panik se fer zot fer enn louvraz ... Fouy enn kanal depi bato ziska losean. 
Kaspalto!  
KASPALTO: Wi Patron.  
FERDINAN: Twa ek Dammarro, mo met zot anzarz restorasion.  
DAMMARRO: Restorasion ? ...  Ou'le dir ...?  
FERDINAN: Samem. To'nn amenn stok neseser.  
DAMMARRO: Of course , Patron.  
ARYEL: To pou soul zot.  
FERDINAN: Non Aryel. Donn zot enn ti nisa tanzantan pou zot bliye zot maler ... Sel fason fer zot travay, fer 
zot bliye. Enn tipe rev nese ser pou fer lavi avanse ... Me zot bizen konpran ki nanye pa gagn lor plato. Bizen 
transpire. ( Polonious ek Lerwa Lir rantre ). 
LERWA LIR: Ferdinan twa sa? Ousa enn miraz. Les mo tous twa.  
FERDIN AN: Papa! Momem sa.  
LERWA LIR: Mirak! Benedi xion! Mo garson vi van. Kisannla li?  
FERDINAN: Aryel, li enn abitan isi?  
LERWA LIR: Ena abitan isi?  
FERDINAN: Wi Pa! To pou gagn sok ler to kone kisannla viv isi. Mo pa gagn drwa dir twa. Mo prefer limem 
swazir so  ler. 
LAVWA: Aryel, to'nn trair mo konfians. To finn gat mo pl an. To pou pey mwa ser.  
FERDINAN: Zot pa devine kisannla ti pe koze?  
LERWA LIR: Non.  
POLONIOUS: Prospero?  
FERDINAN: Limem.  
LERWA LIR: Li pa'nn mor? So tifi?  
ARYEL: Zot toulede vivan.  
LERWA LIR: Kimanier zot finn sape?  
ARYEL: Grasa manze, lenz ek bann liv k i Polonious, mo kwar, ti donn li ankasiet. Lor sa lil la li'nn servi so 
konesans pou prepar so retour.  
POLONIOUS: So retour?  
ARYEL: Wi. Tou seki zot finn kone isi, li li'nn deside. Tou seki  nou pe dir, li kone. Ena bann kamera ek mikro 
partou lor lil la. N anye pa kapav arive san li ...  
LERWA LIR: Be kifer limem li pa vini.  
ARYEL: Mwa mo'nn swiv Ferdinan. Kapitenn pa pou pardonn mwa zame. Li pou pini mwa, sa mo sir. Ou 
trouve, Kapitenn ...  
LERWA LIR: Kapitenn?  
ARYEL: Mo apel li Kapitenn. Samem ... Prospero.  
POLONIOUS: So tifi ... Mir ... non ... Kordelia, li bien?  
FERDINAN: Enn zoli mamzel papa. Enn bote rwayal.  
LERWA LIR: Savedir, nou kapav.  
FERDINAN: Arete! Zot pa'nn plen fer plan pou diriz lekzistans lezot.  
LERWA LIR: Ki to'le dir?  
FERDINAN: Zot obsede par  maryaz, par reprodi xion, par leritaz.  
LERWA LIR: Ki ena plis enportan ki sa?  
FERDINAN: Ena ... Ena ... Zot pa pou konpran zame ... Les nou gete kouma pou sorti depi isi. Aryel, to en a 
enn lide kouma pou fouy sa kanal la?  
ARYEL: Kapitenn li ...  
FERDINAN: B liye Prospero! Nou pran nou liberte! Li for parski nou tou finn bes lebra. Nou pe atann enn 
sover. Napeyna sover, ena nou lentelizans, nou kouraz, nou volonte.  
KASPALTO: Zoli koze!  
DAMMARRO: Sa zom!  
23 
 FERDINAN: Zot finn paralize parski zot move konsians pe p ens zot nam. Zot enkapab azir parski zot erer dan 
lepase pe fatig zot rezonnman zordi. Zot pa trouve ki sitiasion finn sanze.  
ARYEL: Ferdinan!  
FERDINAN: Aryel, se twa ki finn fer mwa trouv kler. Prospero finn fabrik twa me li pa finn fouti anpes twa 
devlop  santiman. Li kapav menas twa kouma li anvi ... me zordi to lib, parski to finn oze ... Bizen oze.  
(Yago rantre)  
YAGO: Personn pa kapav vinn ed mwa pou tir sa boug la anba lili. Depi Toufann...  
FERDINAN: Toufann?  
YAGO: Wi Toufann.  
FERDINAN: Kifer Toufann?  
YAGO: Pa Toufann mem ki sa siklonn la apele?  
FERDINAN: Wi. Me kouma ou kone?  
YAGO: Pa kone mwa. Mo la finn zis sorti.  
FERDINAN: Zot finn konpran vouzot. Aster Prospero kapav fer zot p anse kouma li anvi ... Reazir foutou. 
Sinon zot pou vinn kouma bann maryo net dan so lame, kouma Kalibann.  
POLONIOUS: Kalibann?  
FERDINAN: Enn lot abitan sa lil. Propriyeter lil la avan larive Prospero.  
POLONIOUS: Enan boukou kalibann?  
ARYEL: Kalibann se non enn dimoun. So papa ti enn pirat blan, so mama enn negres esklav. Li enn  metis.  
POLONIOUS: Pov boug!  
ARYEL: Pa kwar sa. Li kone ki li anvi.  
YAGO: Tousa bien zoli. Antretan Sa Mazeste pe kasiet anba lili. Kikenn vinn ed mwa pou al tir li. Li kwar 
treter pe fer mesanste.  
FERDINAN: Aryel al ed li. Amenn li isi, donn li enn lapel,  fer li al fouy kanal.  
(Aryel ek Yago sorti).  
LERWA LIR: Ferdinan, mo bizen dir twa enn zafer. Mo pa ti dir twa laverite lor Prospero. Mo antor dan tou 
sa zafer la.  
FERDINAN: Mo kone ... Me sa pa donn li drwa zwe ar lavi dimoun kouma sat ek lera ... Li pa gagn drwa pran 
plas Bondie ... Kitfwa Bondie Ansien Testaman, me sertennman pa Bondie Nouvo Testaman ... Li pou pini 
entel, fer entel pas martir ... Domaz!  
LERWA LIR:  Kifer domaz?  
FERDINAN: To kone li ena boukou konesans, gran kapasite me li servi so pouvw ar pou pous vanzans. Enn ti 
doz zenerozite ti kapav sanz tou.  
POLONIOUS: Ferdinan, to finn vinn bien for ... Sou to rengn ...  
FERDINAN: Mo rengn?  
POLONIOUS: To bizen ranplas to papa ...  
FERDINAN: Mwa Lerwa?  
LERWA LIR: Peyna lot. Pei bizen twa, mo garson.  
FERDINAN: Pli tar nou get sa.  
(Yago ek Aryel rantre. Zot sarye Edmon lao -lao) 
YAGO: Sa Mazeste Edmon Premie.  
EDMON: A! Orer! Get la! Enn nam! Mama, pran mwa godi ... N on, pa mwa sa, li sa. Yago sa. Li ti dir mwa fer 
sa ... Ayo, pa bate ...  
FERDINAN: Ton Edm on. 
EDMON: Non, non, non ... ( Li tom san konesans ). 
FERDINAN: Monarsi dan pens!  
(Kapitenn navir galoupe, rantre)  
KAPITENN: Enn radmare pe vinn lor nou. Dir mwa enn ko u ar kisannla mo bizen pran lord. Fer vit.  
FERDINAN: Radmare?  
KAPITENN: Dapre radar, ena b ann vag ot kouma montagn ki pe travers dezer, pe fons lor nou. Dan enn 
timama lil la pou inonde, pou disparet. Ki pou fer?  
ARYEL: Zot pa pou kapav fer nanye ... tousa  enn ilizion. Proze xion bann zimaz antrwa dimansion.  
KAPITENN: Ilizion. Mo dir ou bann vag  ... ou dir ilizion.  
24 
 LAVWA: Aryel, jasous! Nimakarram! Bare! Ala mo vini!  
(Prospero paret. Panik partou. Ferdinan ek Aryel gard zot sanfrwa).  
PROSPERO: Ah ah ah! Zot krake hen! Personn pa bouze.  
FERDINAN: Personn pa pe bouze Prospero. Zot tou pe tranble di van ou terer. Ou kontan?  
PROSPERO: To garson bizen marye mo tifi.  
LERWA LIR: Mo dakor.  
PROSPERO: To garson bizen pran to plas.  
LERWA LIR: Mo dakor.  
PROSPERO: Peyna obze xion?  
POLONIOUS: Peyna, Prospero; depi gramaten tou dimoun dakor ar sa lide la.  
PROSPERO : Twa Yago?  
YAGO: Foul dakor!  
PROSPERO: Foul dakor?  
YAGO: Wi Prospero. Mo espere ki bann kritik literer konpran ki mo pa move net.  
PROSPERO: Twa Edmon? Edmon leve! ( Li tap li detrwa kalot ) Leve. Pa ler pou dormi.  
EDMON: Ki ... Ki pe ariv mwa? Ki mo ete?  
PROSPERO: Mwa, Prospero ki pe koz ar twa.  
EDMON: Prospero! Ki Prospero? Pros . .. Peee ... Rooo ... Ayo Bondie, pardonn mo pese!  
(Li retom san konesans)  
LERWA LI R: Fer koumadir li dakor. Ki to bizen plis?  
PROSPERO: Drol! Depi ventan mo'nn prepar enn senaryo . .. Li pa ti koumsa ditou.  
ARYEL: Kapitenn!  
PROSPERO: Twa, pa koz ar mwa. Mo pou diil ar twa taler ... Tou dimoun dakor alor?  
FERDINAN: Mwa mo pa dakor.  
PROSPE RO: Ki drwa to ena pou pa dakor?  
FERDINAN: Mo pa enn ou bann masinn ki ou'nn programe pou li fer z is seki ou anvi.  
PROSPERO: To kone ar kisannla to pe koze?  
FERDINAN: Malsans, wi ... Pou mwa avan, ti ena enn Lerwa Prospero. Enn gran entelektiel, enn gran s avan 
... Me ki mo trouve? Enn manipilater. Parey kouma Yago.  
YAGO: Ala zot rekoumanse ... Mo pa ga gn drwa sanze mwa?  
FERDINAN: Pardon Yago ... Lemonn pe sanze. Prospero. Ou lozik ti valab lontan ... Divan finn sanz bor. Nou 
nepli kwar ki nenport kisannla e na kik drwa spesial.  
PROSPERO: Ki sa koze la?  
FERDINAN: Dapre ou, ou ena bann drwa inalienab. Apre  ou, ou zanfan, ou fami, zanfan ou fami. Fini sa 
lepok la ... Ou'le mo marye ou tifi pou li vinn larenn. Mwa mo dir ou mo pa'le, mo pa kapav, mo pa dakor. 
Tou mannyer mo'nn fianse.  
PROSPERO: Ar kisannla?  
FERDINAN: Ar Aryel.  
PROSPERO: Aryel? Me ...  
FERDINAN : Mo kone, li peyna sex ... Ou ti ole mo marye ar ou tifi pou donn nesans eritie direk ... Me 
personn pa'nn dimann mwa si mo kapav.  
LERWA LIR: To pa kapav?  
FERDINAN: Papa, to rapel sa gran a xidan loto ki mo ti fer? Be lamedsinn modern ti reysi sov mo lavi,  sirirzi 
plastik ti redonn mwa mo figir ek enn parti mo lekor. Me mo organn reprodi xion non ... Mo enpwisan ... 
Dezir ou plezir sexiel pa enteres mwa. Dan Aryel mo trouv enn konpayon. Se tou ... Dan zot lozik sa pa posib 
... Dan mo lozik, li normal.  
PROSPE RO: Be kisannla pou ranplas to papa?  
FERDINAN: Regle sa ar li. Pouvwar pa enteres mwa.  
LERWA LIR: Kifer pa twa. Prospero?  
PROSPERO: Mwa? T o fou.  
LERWA LIR: Ki mo pou fer ar mo tronn?  
PROSPERO: Ki mo pou fer ar mo tifi?  
(Kordelia et Kalibann rantre anmemtan ) 
25 
 KORDELIA: To ena problem papa?  
PROSPERO: Kordelia, Kordelia ... Tou mo plan finn tom dan dilo ... Mo ti 'le to marye ar Ferdinan, Ferdin an 
refize. Mo ti'le to vinn larenn ...  
LERWA LIR: Alalila! Nou fer to tifi vinn larenn.  
POLONIOUS: Enn bon lide sa! Li  bien alamod sa, enn fam opouvwar. Mo segonn sa mosion la.  
KORDELIA: Zot finn tom lor zot latet?  
PROSPERO: Nou bizen rod enn Prens pwisan ousa enn lerwa selibater ou vef.  
KORDELIA: Ala to rekoumanse. Mo pa konte mwa. Mo santiman, mo dezir?  
PROSPERO: Ki to pe koze Kordelia? To enn Prenses. Enn Prenses li enn dimoun spesial.  
FERDINAN: Li pa pou aprann zame.  
KORDELIA: Mo pa kapav marye . 
LERWA L IR: Ou'si ou'nn fer enn a xidan?  
KORDELIA: A xidan? Non mo'nn fini swazir.  
PROSPERO: Kisannla?  
KORDELIA: Kalibann.  
PROSP ERO: ( Pa kapav kontrol limem ) Sa.. .sa...sa...b...b...ba...  
KORDELIA: Shut up Papa! Si to dir so mo la, mo aret koz ar twa ziska mo mor.  
PROSPERO: Mazinn to desten Kordelia. Finn ekrir to kapav vinn enn gran larenn ki diriz enn gran lanpir ... Pa 
kras lor s eki finn ekrir.  
KORDELIA: Par kisannla?  
PROSPERO: Kisannla?  
KORDELIA: Kisannla finn ekrir?  
PROSPERO: Desten.  
KORDELIA: Desten finn ekrir desten?  
PROSPERO: Enposib seki to pe rod fer. To pa kapav marye ar Kalibann.  
KORDELIA: Kifer?  
PROSPERO: Bizen dir twa? Li... li... li peyna disan rwayal.  
KORDELIA: Mo satisfe ki li ena disan imen. Samem tou ... Gete, mo pa enterese ar zot politi k. Nou anvi viv 
enn lavi dapre nou santiman.  
PROSPERO: Santiman! Samem rasinn nou problem. Tou dimoun nek koz santiman ... me real ite? 
KORDELIA: Realite Papa? Ki realite? Depi gramaten personn nepli kone ki ralite, ki rev. Rev finn vinn realite, 
realite fi nn vinn rev; fi xion pe pran plas realite; lar pe mat ar lavi ... nouvo realite finn fini ne. Papa! ... Nou 
bizen a xepte ... Pa tap  latet kont miray.  
FERDINAN: Tonton Prospero, pardonn mo parol blesan talerla.  
PROSPERO: Aryel vinn la. Kifer to'nn vann mwa.  
ARYEL: Mwa Kapitenn. Zame.  
PROSPERO: Pourtan.  
ARYEL: Kapitenn, mo ti dir ou ki ena ki xoz ki mo ti pe santi ki pa ti dan program .. . Mo masinn finn deregle 
kitfwa ... Me Kapitenn, mo kontan kouma mo ete ... Mo pa'nn vann ou. Mo'nn swiv enn program ki mo pa 
kapav kontrole ... Pa gard dan leker.  
PROSPERO: Ki erer mo'nn fer? Kot mo'nn fer erer? Kan mo'nn fer li?  
KORDELIA: To'nn bliye tou sa letan la ki realite sanze. Viktim kapav vinn agreser.  
PROSPERO: Viktim vinn agreser?  
ARYEL: Kapitenn, bannla ti fer ou mize r. Ou ti ena rezon rod lazistis me ler ou'nn koumans tro fer ...  
PROSPERO: Tro fer? Mwa?  
KORDELIA: Wi. Paps! Enkonsiaman, avegle p ar to pouvwar, to nepli ti pe fer diferans ant lazistis ek vanzans.  
KALIBANN: Misie Prospero.  
PROSPERO: Wi ki to'le twa?  
KALIB ANN: Ou ti promet ou pou donn mwa mo liberte.  
PROSPERO: Liberte?  
KALIBANN: Wi, liberte ... Aster mo konpran ki vedir liberte. Ou p ou gard ou parol?  
PROSPERO: Wi, wi.  
KALIBANN: Mo lib alor?  
26 
 PROSPERO: Wi, wi.  
KALIBANN: Misie Prospero, mo ena loner dimann ou lame ou tifi.  
PROSPERO: Lame? To pa'le koutpie?  
KORDELIA: ( ankoler ) Papa! ... Papa, to oblize a xepte.  
PROSPERO: Kifer?  
KORDELIA: M o ansent.  
PROSPERO: Toufann kraz mwa ... Ale, fer seki zot anvi.  
(Li pran sim e sorti. Tou dimoun galoup deryer li, anpes li sorti)  
LERWA LIR: Prospero! Nou finn gagn solision nou problem. Les zot marye. Nou fer Kalibann vinn lerwa. Li 
tousel kapav sov siti ation.  
PROSPERO: Kalibann lerwa?  
POLONIOUS: Enn bon lide sa! Wey! Mo dakor.  
PROSPERO: Kalibann?  
KORDELIA: Papa kisannla to meyer zelev?  
PROSPERO: ( Silans ) 
KORDELIA: Kisannla papa to tizanfan?  
PROSPERO: ( Silans ) 
KORDELIA: Papa, kisannla kapav kontinie to tr avay lor enn nouvo baz?  
PROSPERO: Bon dakor. Me ... O.K. (Kordelia sot lor so likou).  
KAPITENN: E vouzoto! Nou'nn bliye radmare.  
PROSPERO: Get sa bwat la! Aryel, Kalibann, vinn vit. Bizen aret sa. Mo bizen zot koudme. (Zot kat sorti)  
(Lobskirite total. Tan n toutsort kalite son, lamizik ; trouv toutsort kalite ekleraz ar lalimier tou kouler ; devinn 
toutsort kalite mouvman bann silwet. Kan lalimier normal revini, tou finn retourn normal. Navir la li'nn 
ankre dan enn lamer kalm).  
LERWA LIR: Zordi gramaten mo ti  kwar nou tou pe fini. Get aster! Tou finn retourn normal.  
FERDINAN: Normal fi nn vinn bizar. Zame pa pou dir ki tousa finn arive dan enn lazourne ... Koumadir enn 
lepok finn tengn ek enn lot lepok pe ne. Aryel ena rezon, sa lil mazik la li kouma vant enn m ama. Li prepar 
tou; kan tou finn pare, li larg nouvo lavi dan nouvo lemonn.  
POLONIOUS: Nanye pa revinn parey. Kapav parey, me si get bien, seki nouvo finn vinn pli for, pli zoli ki seki 
ansien. Lir, nou ler finn arive pou ferm lizie ... Bann zenes apre nou  pou bizen kontinie zot lavi dan zot prop 
manier.  
(Prospero, Aryel, Kordelia e k Kalibann rantre)  
PROSPERO: Nepli ena okenn danze aster. Mo'nn fini tir tou bann obstak. Dan enn timama mo lil pou 
disparek parski li'nn fini ranpli so mision. Li finn fer nou k onpran nou erer, li finn donn nesans nouvo 
desten. Aster bato kapav lev lank.  
LAVWA KAPITENN: Larg bann amar, lev lank, koup kordon obilikal.  
PROSPERO: Zot trouv sa lakle la? Samem lakle kontak pou alim ousa tengn tou mo bann laparey, leker mo 
pouvwar ... Me mo kwar ki ler finn arive pou mwa 'si pou mo pran retret. Si mo zet sa lakl e la dan lamer, mo 
pouvwar mazik disparet, mo lil disparet e mo vinn parey kouma zot tou isi ... E se seki mo pou fer. ( Li zet 
lakle la par iblo ). Mo rengn finn fini. Rengn Korde lia-Kalibann finn koumanse ... Bann zanfan! Pa fer erer ki 
zot paran finn fer. 
(Enn gran tapaz kriye, dezord etc. Kapitenn bato rant atout vites)  
KAPITENN: Ayo Bondie! Mitinnri abor. Kaspalto.  
PROSPERO: Kifer to'le nou kas palto?  
KAPITENN: Dammarro ...  
PRO SPERO: Li fou sa boug la!  
KALIBANN: Kapitenn ki pe arive?  
KAPITENN: Vot Mazeste, Kaspalto ek Dammarro finn soul lekipaz. Zot pe refiz ekzekit lord.  
KALIBANN: Kifer?  
KAPITENN: Zot pa dakor ar ou ele xion. 
KORDELIA: Fer zot vinn la . (Kapitenn sorti)  
FERDINAN:  Nouvo rengn amenn nouvo problem.  
ARYEL: To'le mo enterven ir? 
27 
 FERDINAN: Non Aryel! Fale pa koken soley lezot.  
(Kapitenn, Kaspalto, Dammarro ek enn lafoul e xite rantre)  
KALIBANN: Kaspalto ki ou revandikasion?  
DAMMARRO: Nou ki'nn fer ...  
KALIBANN: Kisannla s ef? Kaspalto ousa Dammarro?  
KASPALTO & DAMMARRO: Mwa  
KALIB ANN: Deside kisannla sef.  
KASPALTO & DAMMARRO: Nou toulede sef.  
KALIBANN: Kisannla portparol?  
KASPALTO & DAMMARRO: Nou toulede.  
KALIBANN: Bon koze alor.  
KASPALTO: Koze twa Dammarro.  
DAMMARRO: Non ko ze twa.  
KASPALTO: Nou pa dakor ki ou vinn lerwa. Dapre lor d se mwa ki...  
DAMMARRO: Non mwa. To rod koken mo plas?  
KORDELIA: Kaspalto ek Dammarro. Ekout mwa bien. Zot finn rant ansenn tro tar. Zot pa trouve zistwar la 
finn fini.  
DAMMARRO: Be nou, nou gon no u? Zame nou pou vinn lerwa. Tou gopia gagn drwa vinn lerwa . Me nou 
zanfan lepep, fer koumadir nou pa ekziste.  
ARYEL: Pa trakase, mo pou koz ar misie la. Mo pou dimann li ekrir enn nouvo zistwar kot zot zot vinn lerwa.  
KASPALTO & DAMMARRO: Si koumsa, anavan  tout!  
KER: Roule, roule, roule mo ti Sir Zil  
Kouran li tro for,  
Ramenn mwa dan por.  
(Pakbo la disparet dan lorizon)  
RIDO  
RETOURN KONTENI/BACK TO CONTENTS  
  
28 
 SWIV LAROUT ZISKA ...  
ENN TI PAROL AVAN  
Depi lontan mo ti anvi ekrir enn roman an Morisien me mo ti mank konfians dan momem e mo pa ti sir ki 
lang la ti ase evolie pou reponn lapel. Ti ena enn trwaziem rezon ki mo pou devlope anba.  
Poezi ek teat zot ena enn lipie dan kiltir oral e enn lot dan kiltir lekritir me proz literer li enn zafer plis 
konplike. Kan enn dimoun pe lir proz literer  li pa ena okenn koudme andeor tex la. Pa ena expresi on figir, 
entonasion, langaz lekor pou ed li konpran tex la. Ena zis li tousel divan bann sign lor papie la (let alfabet, 
bann mo, manier bann mo la finn aranze dan enn fraz, bann konvansion ponktiasion) . Li ena pou negosie ar 
sa bann sign la pou ki li kap av gagn enn lizour.  
Savedir ki enn ekriven proz literer li bizen met dan so tex tou bann sign neseser pou ki kominikasion vinn 
posib ant li ek so lekter.  
Konpare ar lang popiler (manier ki dimoun koze no rmalman) proz literer e sirtou langaz roman li enn lo t 
lang, enn lang artifisiel, enn prodwi artistik. Li resanble lang popiler e li diferan anmemtan. Li bwar dan 
lasours lang popiler e li sanz li anmemtan pou fer li vinn enn labwason rafine pou lespri edi ke e kiltive. Pou 
reysi lir, konpran ek apresie langa z roman an Morisien bizen ki dimoun gagn formasion neseser dan lir ek 
ekrir an Morisie n. Pa kwar ki nou pou kapav fer li fasilman parski nou konn lir ek ekrir Franse ek Angle. Sak 
lang ena so prop nam, s o prop mister, so prop rises ek so prop kapris. Bizen  gagn formasion neseser pou 
devlop gou, kapasite ek konfians neseser pou tir zi dan sak gouli -kann ar ki nou finn ranz nou lang. Apre plis 
ki trant  an ki enn literatir modern an Morisien ekziste komie si twayen nou pei ena sa treyning ek kapasite 
neseser po u kapav rant dan labirent literer an Morisien, zwir siro langaz roman e trouv enn lizour? Pa 
boukou.  
Pou kre sa nouvo kouran la, apart poem ek pies teat, mo ti pe ekrir ti zistwar (short stories) ek long  zistwar 
(novella) pou devlop mo konesans ek konfians  literer e anmemtan pou abitie dimoun lir bann tex an 
Morisien. Si mo ena rezon, li posib ki aster ena ase dimoun ki ena sa formasion la e ki roman an Morisien 
ena so lespas dan nou kiltir nasional.  
Avek  letan ek experyans mo finn, mo kwar, kontribie pou d efris teren, binn later, prepar platband pou ki 
proz literer e sirtou langaz roman bourzone dan nou zarden kiltirel. Mo pa tousel ki finn fer sa. Finn ena 
Samy Periacarpen, Joe Seetohul, Renee Asgarally,  Lindsey Collen, Sedley Assonne ek plizier lezot ki f inn ena 
plis kouraz ki mwa, mo bizen axepte.  
Zordi mo pe amenn mo blok. Mo zis espere ki bann lekter pou gagn plezir ki literatir roman done. Si prodwi 
la pa bon pa blam nou lang Morisien. Mo tousel ki a ntor.  
Dev Virahsawmy  
(Avril 2002)  
SAPIT 0  
KOUMANSMAN LAFEN  
Mo pe bord lor 70 an. Mo'nn anvi ekrir sa liv la. Mo pa kone kot pou koumanse e olie fer enn plan kouma, 
mo sipoze, dwatet fer li, mo finn desid pou les mo latet fer dapre so kapris. "Pa drol!" mo tann mo bann 
konesans pe dir. "Li ti toultan enpe tok -tok."  
 
Mo pa ena okenn rezon enportan pou rabas seki mo pe rabase. Dayer mo pa ena nanye enteresan pou dir. 
Mo lavi li enn lavi ordiner ki pa finn swiv enn lalinn drwat me finn zig -zage, finn zwenn kogn e, ki parfwa finn 
zwenn tase dan lakrwaze. Kifer rako nt sa zistwar la? Ki ena enteresan? Kikfwa li enn manier exantrik pou dir 
dimoun bliye mwa. Kikfwa mazorite dimoun zot kouma mwa, enn gomon ki balote lor vag, dan vag. Kikfwa 
ena kikenn ki pou dir kan li  finn fini lir mo radotaz: "Eh! Li ti dan pli pens ki  mwa. Konpare ar li mwa mo enn 
jak." Sa pou redonn li konfians dan limem. … Ala mo rekoumanse, rod kwar ki mo ena kixoz enteresan pou 
dir! 
Me twa ki finn ouver sa liv la, pa referm li. Fer enn zefor lir li ar enn lizie nef e kikfwa alafen nou de nou pou 
kapav dir ki mem si nou nou de gopia, nou ena boukou ankomen parski ler nou swiv nou larout trase par 
lasans, malsans, boner, soufrans, axidan, kwensidans, … desten , nou toultan bizen lotla ek Lotla. Nou k war 
nou for, noumem oustad me laverite se ki nou fraz il e nou toultan bizen nou prosen.  
29 
 Lor larout lavi mo finn zwenn boukou dimoun ki finn fer mwa kontan, ki finn fer mwa per, ki finn fer mwa 
tris e zordi ler mo pe ferm mo liv mo bizen twa, mo ser -frer ki  zame mo'nn zwenn. Mo bizen twa ki tousel 
dan to lasam, ki dan enn bis lor sime travay, ki lor laplaz anba enn parasol pou mo kapav ekziste. Mo kone si 
bien gete sa liv la li enn nanye ditou. Mo zis espere ki, kikfwa, mem dan nanye ditou ena enn ti zafer k i … 
Afen! Pa kone.  
SAPIT 1  
TORNADO  
Sa Dimans tant o la ti ena bel exitasion dan vilaz Lesperans ki ti dan lenor nou pei. Lekip lokal, Tornado, ti 
pou zwe kont enn lekip dideor, bann maren Angle ki ti pe travay abor enn destroyer Royal Navy. Grasa 
kontak ki Gianduth Fakir ti ena dan Porlwi, li ti reysi org aniz sa mach amikal la pandan sezour sa bato la dan 
dilo Moris, koloni Samazeste.  
Depi boner zanfan, tinajer, zenn adilt, mwen zenn ek vie ti pe koumans pran plas lor ros anba pie otour Stad 
Ros ki ti sel la plenn foutborl ou plito sel sirfas plizoumwen pla t kot ti kapav bat boul san foul ou kas pous tro 
souvan. Me nou ti fier nou Stad Ros malgre tou so enperfexion e dan nou limazinasion Stad Zorz 5 dan 
Kirpip ti zis enn tigit pli bon. Sawsi! Bann fanatik Stad  Ros ti panse ki pa ti ena so segon. Pou zwe lor Stad 
Ros ou ti bizen bann kalite ki mem Stanley Matthews pa ti ena. Eski li ti pou kapav galoup lor grabo, evit 
gro-gro pave ki demi pous pli ot ki sirfas teren, ousa rey lekip advers, lisien ek kabri ki pa ti tike pou manz 
rasinn lerb kan lerb pa'nn gagn letan pouse? Ala kifer nou ti sir ki bann Angle ti pou gagn enn bate bef ar 
nou. Nou ti pe zwe hom lor nou teren favori.  
Kan ti ariv pre ler pou mach koumanse tou lizie ti pe get dan direxion Laboutik Plato;  tou zorey ti pe drese 
pou ekout tapaz bis Baroda  ki ti pou amenn zwer ek siporter lekip Angle. Bann vie ant zot ti pe rakont 
zistwar sale lor Kumar, sofer bis Baroda, ki ti enn vie kornar ki ti kapav pran sime zepeng olie pran sime 
zegwi zis parski enn zi p, enn rob ousa enn pagn ti get li ar enn regar k i zis li ti konn dekode. Tou manier, dan 
so kafe pa ti ena triyaz. … Bann bien pli zenn ti pe plito radote lor pawer mekanik bis Baroda ki, pou bann 
dimoun dan Lesperans, ti enn gran fierte parski bann lezot  bis kouma Madonna, Mysore, Commer, 
Shikandar ki ti sorti dan bann lezot vilaz avwazinant zot ti bann jaybarat, bann katiak charli, bann lamok 
kapstann rouye ki ti pe roul lor zant.  
Enn kout sek enn silans relizie ploy tou ler rouz ekarlat louk -louke derye r karo kaliptis. Timama apre, 
Baroda, kouma saryo  dan epope klasik, ti amenn so kargezon ero. Tou dimoun ti antoure pou get ar zot 
prop lizie bann abitan pei Stanley Matthews. Pa bizen dir, komanter kalite lor kouler ti lor baz. Sannlala ti 
mouste, lotlala  blan dile; get kokorong, get golet tir tant; eh matlo sa oter la! Ar so latet Simon pou trouv 
zekler. Simon ti gorli Tornado. Li ti reysi met tou amater foutborl dan lak. Premie dabor parski li ti finn deza 
al lot kote dilo kouma pioner pandan deziem ger mondial e li ti konn rakont so bann avantir, sipa  vre, sipa 
manti, ar telman zepis ki dan latet bann zanfan sirtou, li ti parey kouma sa bann gran debrouyar ki toultan 
sort venker dan bann zistwar mo gran -tonton, Tata Iranah, frer mo granper ki ti enn zwer  lor rakont zistwar. 
Kan Simon fer so vantar e ki  bann zenn anpandan lor so lalev, bann zenerasion mo papa ti fer sourir parski 
zot ti konn li depi zot zanfan. Zot ti apel li Simon Zestaz. Me mo Babam (granmer kote mo papa) pa ti fer li 
konfians ditou. Li ti apel li 'dongorrou', enn mo telegou ki ti ena,  dan nou limazinasion zanfan, boukou 
sinifikasion. Enn 'dongorrou', pou nou, li ti enn negro, enn triyanger e parfwa enn voler. Mo babam ti bien 
konservater e ti ena mefians pou tou dimoun ki pa ti so dimoun . Anverite Simon pa ti malonet ditou. Sinon 
mo ta ta (mo papa so papa) pa ti pou anplway li kouma gardien so plantasion may. Me sa enn lot zistwar. … 
Simon ti popiler pou enn lot rezon. Li ti enn gorli extra me ki ti melanz kalite bar boul ar kalite akrobat . Dan 
nou lespri li ti enn lion, enn reken, enn l eg, tousa anmemtan. Li ti konn fer so sinema, so zestaz kouma mo 
papa ti kontan dir. Anverite parfwa zis pou ramas enn boul, Simon ti kapav fer enn plonzon spektakiler.  
Mach ti pre pou koumanse. Refri ti enn  polisie. Zot tou ti panse ki ti bizen enn polisi e pou arbitre mach la 
korek -korek parski li oblize drwat, parski li konn lalwa ek drwatir. Li pa gagn drwa get ar de lizie. Sirtou fale 
pa fane divan bann envite sorti lotpey. Bizen mazinn repitasion nou vil az. 
Kouma refri soufle koumansman mach, vadire pa r mazik boul vinn kot lipie Koulall (Tiloto ti so nom gate) ki 
koumans reye, pas ant bann zwer advers. Bann zwer Angle ti gagn sok lor sok ler zot get enn ti bonom senk 
pie, nipat galoupe kouma enn koutvan e  avan zot ti gagn konpran ki ti pe arive, premie gorl ti fini rant dan 
poto Angle. Bann maren Angle dan sok; bann zwer Tornado dan lalias; bann spektater dan mangann sote -
pile. Derandass (so vre nom ti Ramdass me kan li ti sou, apepre toultan, li ti gagn e nn ti vertiz nob ki ti fer so 
30 
 nom vinn Derandass,  prononse an Franse) ek Som ki ti kouma simiz ek kalson, ti fini rant lor teren pou al 
felisit Koulall e fer enn diskour dan stil: "ser zami otankevouzet, se ten grand plezirasion …". Enn sans 
Manilall ek Ti bay ti pre laba. Zot ti may nou de konper par zot  fon kalson, remet zot anba pie. Ler refri ti 
soufle mitan Tornado ti fini met set gorl e bann angle ti ankor piso. Anverite galoupe zot pa ti pe kapav lor 
Stad Ros e ros, grabo ek pave souvan ti pe rey zot,  fer boul sanz direxion, al dan lipie enn zwer To rnado. 
Selman tou dimoun ti dakor ki gorli Angle ti kouma enn ourit zean, enn jak lor bar enbarab. San li ti pou ena 
telman gorl lor Angle ki konte ti pou fini. Komdabitid Koulall ti met plis gorl. Azordi ka n mo get Woody 
Woodpecker mo mazinn Koulall, Tilo to Tornado dan vilaz Lesperans.  
Pandan arftaym ler bann notab vilaz ti pe okip bann zwer lekip Angle, Bada Chacha dir so garson Kesso ki ti 
kapitenn Tornado ki li ti bizen koz ar bann zwer ansekre. Kan Bada Chacha ti koze, tou dimoun, dakor, pa 
dakor, ti ekoute.  
Ler mach rekoumanse ti bizen ranplas Koulall ki ti foul so pous; aryer santral ti al dan karo kann parski li ti 
pe gagn jaldi; Simon ti bizen met enn bandaz pou tini so ledwa. Katastrof lor katastrof.  Simon plonze pou 
bar enn boul ki pas anba li; ranplasan Koulall tousel divan poto Angle, rat boul, flank enn zoyon dan enn ros, 
tom anba, kriye ar douler. Ti bizen sarye li lao -lao. Ler refri soufle dernie soufle, mach la ti nil, set partou. Ni 
gagnan, ni  perdan. Personn pa ti gagn latet. Kap itenn lekip viziter ti fer enn diskour pou, mo kwar, remersie 
nou vilaz me personn pa ti konpran gransoz apart Derandass ki ti pe ponktie diskour Angle la ar 'yes, yes'.  
Ler laplenn devide bann lakanbiz ti koumans ranp li e pa bizen dir, avan li rant anba l amer net Derandass ti 
fer enn kozri lor lenportans mach nil. Dapre mo papa personn pa ti konpran … parski personn pa ti pe ekout 
li ziska ki so latet ti tom pouf lor latab e li ti dormi ziska fermtir.  
Manilall ti tris dan so kwen parski so lonbraz ti absan . Tibay ti enn mizilman ki ti swiv so relizion kouma 
bizen e dan so kiltir lakanbiz ti haram. Apart sa, sa de la ti toultan ansam, dan travay kouma dan lwazir. 
Manilall ti travay sofer kamion e Tibay ti so anfle. Zot t i mem pre pou vinn bofrer. Tibay ti to m amoure ar ti 
ser Manilall ki pa ti kont ki zot marye me kan presion fami ek sosiete ti koumans apiy red, Tibay ek Manilall 
ti oblize kaptile. Lor vites ti marye Deviani ar enn vef de fwa so laz, ti defalke li dan enn  vilaz elwagne e tou 
dimoun ti bliye l i ziska ki enn zour Lesperans ti aprann ki li ti mor brile par lalanp ver, ki ti pe touy boukou 
fam dan dezespwar. Dan konsey, enn depite imanis ti dimann enterdixion lalanp ver parski li tro danzere e 
enn depite femin is ti fer remark ki lalanp ver ti vinn  enn sime sorti trazik dan enn sosiete kot fam pas tro 
boukou mizer dan lame zom. Toule -de ti ena rezon.  
Pandan enn mwa Tibay ti disparet e ler li ti reparet ti difisil pou rekonet li telman li ti vinn meg. Depi sa zou r 
la lamitie ant Manilall ek Tibay ti vinn de fwa pli for parski toulede ti bizen konsolasion zot kamwad parski 
toulede ti panse ki zot ti responsab lamor Deviani. Trazedi ti kol zot ansam ar simalakol.  
Enn sans pou bliye soufrans lavi, ti ena mach foutbor l e sirtou lekip Tornado. Pandan enn t anto, tanzantan, 
bann partizan lekip ti kapav bliye bann miray ki separ dimoun e fer vadire vilaz Lesperans pa ti konn jatpat, 
mefians rasial, prezize kouler e diskriminasion klas. Foutborl ek Tornado ti kouma sinapis ki pa geri rematis 
me fer nou bliye so  douler.  
Me sa Dimans la, dan labous tou bann amater foutborl dan vilaz Lesperans ti ena enn ti gou amer pa parski 
ti ena enn mach nil me parski zot ti kone ki zot ti get dernie mach Tornado. Lekzekitif klib ti fini de side pou 
ferm klib la sirtou parski pl izier so bann manm enflian ti pe kit vilaz ousa ti pe pran nouvo responsabilite ki ti 
pou anpes zot okip klib ousa zwe foutborl. Ler bann lakanbiz pous zot dernie kliyan, dan vilaz ti ena enn 
santiman tris ki enn sapit  dan istwar Lesperans ti konplete e ki  bann nouvo larout ti pe ouver dan bann 
diferan direxion.  
Kesso Harrychand ti finn vinn metdekol da enn lot vilaz; Koulall ti pe marye enn tifi inik dan enn bon fami 
dan lesid e so pretan boper ti ofer li enn lakaz ek enn ti plantasion pou li okipe; mo pap a ti gagn lotri e ti 
aste enn lakaz dan Plennwiliems.  
Simon Zestaz ti kont fermtir Tornado. Li ti promet bann zenn ki li ti pou tini ferm, li pa pou depoz zarm, li pa 
pou kil parad … Me Simon ti Simon. Lor zaza ek zest az li ti sanpion me organizasion ti so  kosmar.  
Apre mach mo ti retourn lakaz me mo papa ti al ar so bann kamwad dan bar. Mo ti ser Urmila ti boud ar 
mwa parski mo pa ti amenn li get Angle. Kouma pou fer li konpran ki foutborl , sa li enn zafer zom?  
Dan nou vilaz bann rol jennder ti bien defini e pou mo babam enn fam ti bizen konn so plas e si enn fam 
bliye so rol ousa rod zwe enn lot rol , konsekans se bel garrbarr dan lavi. Pou li samem ti pli gran mofinn. 
Drol! Babam zame ti koz pese. Pou li enn move axion ti amenn mofinn, vadire mofinn, soy, l agign tousa ti 
31 
 rezilta nou move panse ek konportman. Pa ti bet sa! Zordi mo tann dimoun ki finn lir gran -gran liv koz 
vibrasion negatif ek pozitif. Eski mo babam ti gagn sa entwision la , ler li ti pe get lavi deroule? Kifer non!  
Mo mama kouma tou bann fam ki ti zwe zot rol plen -plen ti fini donn zanfan manze, netway lakwizinn, 
prepar lili bann zanfan. Mo pa kone kifer me mo ti santi ki mo mama ti bien kontan kan ti ena mach 
foutborl dan Stad Ros. Sa ti donn li enn ti pe ryod liberte. Kikfwa tou bann fam kont an kan zot mari al get 
mach foutborl. Kifer Urmila pa'le konpran sa? Enn garson manke sa.  
Sa swar la mo latet ti plen ar Koulall. Malsans li ti foul so pous. Papa ti dir li met soulie foutborl me li ti 
prefer zwe ar so ulie natirel; li ti apel nipat soulie Bondie. Si sa pa ti arive li ti pou met dis gorl, kikfwa plis. 
Lorla aryer santral, Ton Kesso, ti 'al gagn jare zis lerlamem e Simon al bles so lame … Drol sa! Bada Chacha ti 
pe fer sourir sak fwa gorl ti rant lor nou.  Difisil pou konpran ki pase dan latet  gran dimoun.  
Ler mo papa ti retourn lakaz, mo mama ti retourn dan lakwizinn pou tir so manze. Mo ti pe tann zot koze. 
Sirman zot ti pe koz lor nou nouvo lakaz dan lavil kot ti ena kouran, robine dan lakwizinn ek salde ben, 
telefonn. Dan de mwa, kouma mo le kzame siziem ek titbours fini, nou ti pe sanz lakaz. … Mo paran ti sir mo 
pou gagn plas dan Kolez Rwayal. Ler nou al res lavil mo pa pou'ena pou vwayaz long distans gramaten -
tanto. Panndit li, li ti dir mo papa -mama ki  fale nou rant dan nou nouvo lakaz ava n Sangkrannti, setadir le 
katorz Zanvie me mo babam li, li ti sir ki panndit la ti pe radote. Mo babam li ti extra. Kan panndit dir kixoz 
dan so faver, panndit la enn anvwayededie. Me pangar li dir kixoz ki pa dan so p lan! Toutswit panndit vinn 
bachara, vo ler, kouyoner. Si so seve ti krepi sirman li ti pou vinn dongorrou. Babam pa ti kiin ki nou kit vilaz 
Lesperans. Rar belmer ek belfi dan nou vilaz gagn enn ale ansam me babam ek mama ti toultan pe 
kouchou -kouchou ansam . Pli tar mo pou aprann kifer. Mo tata  ek mo papa ti parey kouma Kumar, sofer bis 
Baroda.  
Ki pou ariv mwa lane prosenn dan nouvo lakaz, nouvo sime, nouvo landrwa, nouvo lekol. Eski mo pou ena 
kamarad aringbouring, boul -kaskot, lamok delivre, kanet, sapsiwa y, kabod -kabodi, patang, rwadezer lor 
sime goudrone? Sanzman ti pe atir mwa me ti pe osi fer mwa per anmemtan.  
Papa ek mama ti dan enn bon moud. Pourtan Tornado ti fer mach nil e li ti met paryaz. Mo sir li ti finn perdi 
kas. Me li ti paret ge. Mo mama 'si . Marsan disab ti pe koumans fer enn l ouvraz ar mo lizie. Zis avan mo 
gagn somey mo ti tann mama dir: "Hiiim, to santi pi larak!"  
SAPIT 2  
SIZIEM EK TITBOURS  
Amizir lekzame siziem ti pe aprose mo mama ti pe vinn plizanpli nerastenik. Parski mo pa ti pe pran  traka, 
ala so tanperatir mont plis. M o mama ti ena gran -gran plan pou mwa. So rev se ki so premie garson ti pou 
vinn avoka me kouma mo ti pe plis atire par akrobasi Simon ki mo ti koumans imite dan manier mo marse, 
galoupe, sote ek plonze kan nou ti pe zw e foutborl ar boul sifon dan lakour, s ak zour ki ti pe pase ti pe fer 
seve mo mama vinn pli blan. Lekzame siziem pa ti pe fer mwa per e mo ti ena rezon. Ler rezilta ti sorti mo ti 
sorti katriyem dan mo lekol. Zis kat zanfan dan nou lekol ti klase pou titbo urs: Prem, Farouk, Saro ek 
momem. Metd ekol ti bizen amenn nou anvil pou konpoz titbours. Ant rezilta siziem ek lekzame titbours 
Prem ek Farouk ti disparet lor sirkilasion. Paran ek profeser ti met gran forsing pou fer zot gagn labours. 
Saro ek mwa ti plis kontan zwe lakaz zouzou e kan mo ti to usel mo ti kontan sante ek desine. Mo mama ti 
fer mem lapriyer me abba. Paran Saro pa ti mem enterese parski enn tifi pa bizen plis ki siziem. Ler rezilta 
sorti le 24 Desam, Prem ek Farouk ti lor lalis boursie. De bour sie! Sa ti enn gran loner pou vilaz Le sperans. 
Normal mo nom pa ti lor lalis parski titbours pa pran kont bann zwer kouma mwa ki konn ploze kouma 
Simon e ki konn sante kouma Sourouj ki ti enn gran santer dan gamat.  
Kouma nouvel ti deor mo kouzen de -zan pli  vie ki mwa (li ti garson mo tonton, frer mo papa) lor vites ti 
pedal so bisiklet pou vinn dir mwa: "To finn fel, kouyon." Mo ti kone li pa ti tro kontan mwa. Kikfwa parski 
mo ti pli bon gorli ki li. Drol! Nouvel la ti glise kouma dilo lor fey sonz. Mo ti kontinie zwe kanet dan 
lakrwa ze. 
Bonom Noel ti bliye nou lakaz. Samem ti reaxion mo mama.  
So lizie ti rouz. Li ti ankoler ek tris anmemtan. Salam rev. So garson prefere pa ti pou vinn avoka me santer 
gamat. Ki kalite laont, Bondie!  
- Ale, al bros to souli e, met li anba kot to lili.  
- Kiserti! To pa fek dir Bolom Noel finn bliye nou lakaz?  
- Aret rezenbe! To nek fer to teti. Get ki finn arive.  
32 
 Enn lazourne dan zwe ti devid mwa net e apre manze mo ti al dormi. Mo pa rapel ki mo ti reve sa swar la. 
Ler mo som ey kase mo pa ti mem louk dan  mo soulie telman mo ti sir ki mo ti pou bat lamok. Mo ti fini tir 
enn plan pou mo pa gagn latet ar mo bann kamwad. Mo ti pou montre zot enn vie kado ki mo ti gagne pou 
mo laniverser e ki mo pa ti ankor servi. Ler mo desann lor  lili, mo lipie tap ar mo sou lie, enn zafer tonbe. Mo 
gete. Enn laponp bisiklet! Enn … bisiklet! Mo galoupe mo al dan salon e ki mo ti trouve apiye ar enn sez? 
Enn bisiklet Raleigh rouz ki Bolom Noel ti pou donn mwa si mo ti gagn labours. Bolom Noel ti fin i pardonn 
mwa.  
Depi sa gramat en Noel la, zame ti rekoz koze labours dan nou lakaz. Mo papa ti al anvil pou fer demars enn 
kolez pou mwa. Atraver so bann kontak li ti reysi fer mwa gagn enn plas dan enn kolez dirize par bann lefrer 
Katolik. Pa kone kifer zo t ti bien kontan mo papa ki p ourtan pa ti enn Katolik. Bien pli tar ler mo ti fini mo 
letid segonder ki mo ti gagn enpe plis konpran. Dan Lesperans ti ena enn ti kominote Katolik ki ti zwenn 
toule -Dimans dan lasapel Sainte Claire. Relasion ant bann Katolik  ek bann lezot kominote ti en pe spesial. Pa 
ti ena konfli ouver me boukou mefians toulede kote. Enn katolik, mem si limem ti pli mizer e pli dan pens ki 
tou dimoun dan vilaz, ti santi ki li ti ena plis galon ki bann 'zangarna' parski li, li ti al lames dan  mem lasapel 
ki Misie ek Mada m Grannkaz ki, li normal matlo, ti ena plas rezerve pre kot otel. Kan ou resevwar kominion 
anba mem latant Bondie ki propriyeter tabisman ki koz mem langaz ki Monper ek Labib ou bizen fier 
benedixion ki finn tom lor ou. Tou dim oun pa ti pans parey. Ti ena kouma Simon ki ti bien ar tou dimoun e 
ki ti prezan dan gamat, dan karrmadi, dan mars lor dife, dan Divali, dan chawtarri. Me anzeneral, ant 
dimoun, ti ena baryer envizib ki ti anpes kouran pase. Kasiet -kasiet, ti ena relasion ant zom ek fam diferan 
komino te. Tanki li ti sekre tou dimoun ti fer vadire sa 'pese' la pa ti ekziste. Me enn zour Vonvon - so nom ti 
Yvon - ek Prema ti desid pou sove ansam. Vonvon ti enn sarpantie ki ti konn so metie e Prema ti enn zenn 
vev ki ti perdi so mari detrwa zour apre so m aryaz. Li ti met pandi. So fami ti fors li marye parski li ti tro atire 
par bann garson so laz. Koze ti for dan vilaz ki maryaz la ti piso. Pa bizen dir ki dan sa kalite sitiasion la, tou 
bann zenes roder bout ti pe rod enn san s pou fer kasaz la. Vonvon ti  montre boukou respe pou Prema ki 
souvan ti pe pas divan so lakaz kan li ti pe al sers lerb dan karo. Enn Dimans gramaten ler li ti pe pare pou al 
lames, Vonvon tann enn tapaz divan so laport. Ler li ti get par lafnet li ti tro uv enn madam anba ar enn pake  
lapay kann akote. Lor vites li ti sorti pou al donn enn koudme. Prema ki ti pe sarye enn gro pake lor so latet, 
ti fer enn fopa, ti perdi lekilib e ti tonbe. Vonvon ti met pake lapay kann dan bor sime, lev Prema, amenn li 
dan so lavarang, donn li enn ver dilo disik, met Prema lor kad so bisiklet, al kit li so lakaz e lerla vinn sers so 
pake lapay kann. Zame dan so lavi kikenn ti tret Prema ar otan bonte ek respe. Enn ti ensidan bet -bet ti 
amenn de leker ansam e pou ki zot ti ka pav viv zot lamour zot ti biz en sove. Enn mo drol non? Angle apel sa 
'elopement'. Dan mo vilaz nou ti apel sa 'sove'. Avredir li ti enn bon mo. Bizen sove depi tilespri ek 
mesanste pou kapav viv lamour imen.  
Me bann bon Endou dan vilaz pa ti'le axepte ki e nn 'dongorrou' koken enn mada m marye ki pir ek prop 
kouma Sita dan Bannwas. Dan bann renion baitka koze dife alim laflam e Iswar ti pe mars divan -divan ar so 
rezonnman bankal. Limem ti pli exite ki tou e so konportman ti kouma enn bebet fristre ki ti pe ro d vanzans 
personel. Sa fam la  ti ena toupe refiz so lof, li ki ti enn bon Endou ki al siwala de fwa par semenn, ki organiz 
kirrtann dan so lakaz e ki fer pouja dan kalimay. Pou li Satan ti finn vinn zet malang lor so kominote, amenn 
laont ek pianter, servi  sari pou souy bisagn. Bizen kraz lasapel!  
Mo papa ki ti dan renion ti sey tengn dife, sey amenn larezon. Pandan enn semenn lanwit -lizour li ti zwenn 
bann dimoun responsab dan tou kominote, fer renion lor renion pou anpes parol ansaler met dife dan 
langka.  Dousma -dousma Iswar ek so de trwa latet brile ti realize ki vilaz Lesperans pa ti pou les zot fer zot 
makanbo. Monper parwas Sainte Claire ki ti aprann kimanier mo papa ti anpes violans kont bann Katolik ti 
zwenn li enn zour pou exprim so rekonesans. E mwa , mo ti benefisie direkteman enpe pli tar kan ti bizen 
gagn enn bon lekol pou mwa. Mo rapel bien enn zour, kan mo ti pe fer bann demars dan Porlwi pou al 
aprann deor, mo ti krwaz Vonvon, Prema ek de zanfan. Zot pa ti rekonet mwa. Mo ti anvi arete pou koz a r 
zot me mo ti tike. Kifer? M o pa kone. Zot ti paret ere ansam. Pou kapav viv zot lamour zot ti bizen sove depi 
Lesperans, al kasiet kot dimoun pa ti konn zot, pa gagn letan vey zafer ki pa regard zot. Dan enn gran lavil 
kouma Porlwi sa li ti posib. Perdi lavi kominoter pou reysi lavi  entim. Vonvon ek Prema ti Romeo ek Ziliet 
dan nou Verona lokal ki ti reysi sove pou ranz zot boner dan zot prop Manchwa. E san ki zot kone zot ti sanz 
trase mo larout. Kikfwa trase larout lezot osi. Se pa enpe grasa zot ki mo ti kapav gagn enn plas dan ko lez 
lefrer?  
33 
 Aster ler mo pans lor tousa mo gagn tantasion kwar dan desten. Mo sezour dan kolez lefrer ti permet mwa 
devlop enn lot manier get lavi ki mo pa ti pou devlope dan Kolez Rwayal. Mo ti koumans santi ki ti ena enn 
lot kalite relasion ant later ek lesiel. Mo kwar lerlamem mo ti koumans pran konsians lamour Zezikri. 
Lenportans lamour ek liberte; ki bizen soufer pou donn lamour; ki lazwa ek soufans pa kapav separe net. Li 
pa ti bien kler sa lepok la me kouma enn labouzi da n koutvan li ti permet mwa ev it rant dan ti kanal ki larou 
saret fouye dan santie karokann.  
Prem ek Farouk ti kontinie kas pake dan kolez e apre zot HSC zot ti rant dan gouvernman. Koumsamem nou 
apel servis sivil. Mo pa tro kone ki zot ti devini apre. Nou ti fer enn ti larout ansam e apre nou ti separe net. 
Sak fwa zot vinn dan mo memwar mo trouv zot pe kourbe lor zot devwar. Ena dimoun koumsa. Kan met zot 
lor rel, zot ramas lavaper e fonse drwat divan san poz kestion. E zot reysi ariv dan zot bit routinie,  dan 
konfor koutim parski zot  sime li kouma kanal trase par larou saret dan santie karokann. Kan rant ladan 
difisil pou sorti.  
Dan vilaz Lesperans Noel ek Lane ti fete par tou dimoun. Dan bann laboutik ti ena pie sapen ek boukou 
zouzou ki ti fer tou bann z anfan dan vilaz reve. Nou pa ti ena lasemine pou permet Bolom Noel rantre me 
toule24 Desam, zis minwi li ti pe rant kot nou pou met zouzou ek lezot kado dan nou soulie ki nou ti pas -
siraz -brose toule -zour pandan enn semenn. Fet lane 'si ti fet tou dimoun k i ti netway zot lakour, penti r 
lakaz, netway vit dan laport ek lafnet, balizonn miray. Li ti osi peryod lafen lakoup e souvan -souvan ou ti 
pou trouv kamion kann dekore ar flanbwayan ki dan vilaz Lesperans nou ti apel boukie banane. Letrante -
enn Desam bann travayer ti gagn lapey ek gra tifikasion. Lepremie bann zanfan ti met lenz nef e boner nou ti 
al dir bonzour fami, vwazen ek konesans. Dan sak lakaz nou ti gagn limonad pou bwar ek enn ti kas kom 
kado lane. Lede Zanvie ti ena enn gran fet kot mo babam ek ta ta kot tou fami (granper, gra nmer, tonton, 
tantinn, kouzen, kouzinn, fami pros, fami delwen) ti zwenn pou manz kari bouk. Sa zour la , mem bann 
zanfan ti gagn drwa bwar enn ti gout diven Lakle.  
Noel ek Lane ti fet tou dimoun me mo rapel ki ti ena ennde dimo un - biensir Iswar ti lider - ki ti pe dir ki 
bann Endou ti bizen zot prop Lane. Mo papa ti pe dir zot fer atansion, nou finn abitie viv ansam, pa met 
dimoun dan kazot. Kisannla ti pou dir ki enn zour Iswar ti pou vinn Premie Minis? Sir Iswar!  
Sangkrannti ti pe koste. Depi koumansman lane, mama ti pe ramas bann zafer, met dan kes, met dan bwat. 
Sa lane la nou Sangkrannti ti pou bien diferan. Toulekatorz Zanvie mo tata ti lwe enn bis spesial rout, met 
tou fami ladan e nou ti al lamer. Sa lane la, zour Sangkr annti mo papa, mama, mo ti se r Urmila, mo ti frer 
Dinesh e nou ti baba, Babou, nou ti dan lakaz bardo dan Katborn. Nou pa ti al lamer parski mo ti bizen al 
lekol. Sangkrannti pa ti konze piblik.  
Lavi dan Katborn ti enn lot. Pa zis sime koltare, robine dan lakwizinn ek saldeben, kouran , telefonn me dan 
nou sime ti ena dimoun toutsort kominote. Boner gramaten ti tann azann; sizer gramaten, midi ek sizer 
tanto ti tann laklos legliz e aswar ziska bien tar ti tann loto pe roule. Andire lizour ti zwenn lanwit e l anwit ti 
zwenn lizour dan enn  mouvman alemem. Dimoun ti enn lot manier, vadire pa ti fouraye kouma dan 
Lesperans. Sakenn ti paret pe get so sakenn. Enpe tro dapre mwa dan koumansman sa lepok la. Me kan 
premie sok kiltirel ti koumans fonn e mo ti aprann ada pte e axepte diferans mo ti k oumans konpran zot e 
fer nouvo konesans. Premie dabor lor sime. Dan Katborn 'si zanfan ti zwe boul -kaskot lor sime. Selman li ti 
plis danzere. Ti ena boukou loto ki ale, vini. Akoz samem, dan de bout sime kot nou ti pe zwe, sak enn so 
tour, nou ti fer gard pou kriye ler loto ti pe aprose.  
Enn par enn bann vwazen ti pe fer bann sign ouvertir: fer enn signdetet; aret kot laport lantouraz pou koz 
enn ti koze ar mo mama ousa mo papa. Zour nou premie Divali dan Katborn, nou ti partaz gato ar tou nou 
vwazen. Sa os i ti fer glason fonn. Pli tar lamitie ti koumans devlope ar detrwa vwazen e nou ti koumans 
frekante e viv kouma fami parey kouma dan Lesperans. Me bizen axepte: kiltir Katborn ek kiltir Lesperans 
pa ti parey ditou.  
Pa zis mo ti  bizen adapte ar lavi Katborn  me osi ar lavi kolez lefrer. Sa lane la mo ti rant dan enn lot lemonn 
kot ti ena seki ti akeyir mwa e kot ti ena osi boukou ki ti mefie, innyor ek repous mwa. Pou zot mo ti enn 
etranze. Mo pa ti zot bann. Mo ti enn 'zangarna'.  Mo ti pe dekouver boukou nou vo kixoz ki ti pe amenn 
sanzman dan mo konportman. Par egzanp mo ti konn zis sante fim endien me bien vit mo ti devlop gou pou 
lamizik Elvis. Mo rapel enn zour kan mo ti al pas vakans kot mo babam dan Lesperans. Dan saldeben mo  ti 
pe sant 'Jailhouse Rock' for-for. Mo babam ti soke. Ki sa 'dongorrou' la ti pe fer dan so lakaz? Mo bann 
granparan ti per ek fier anmemtan. Zot ti ole mo arive, vinn enn gran dimoun me res fidel ar tradision. Bien 
34 
 vit mo ti realize ki sa li ti enposib.  Pa kapav absorb nouvo kiltir  e res fidel ar ansien. Parfwa ena bann swa ki 
bizen fer e seki ansien bizen swa sanze ou mem zete.  
Dan mo nouvo lanvironnman mo ti pe vinn enn lot. Parfwa ler mo ti pe al Lesperans, mo ti pe fer enpe 
vantar. Kan mo mazinn sa a ster, mo mari onte. Metisaz t i fini koumans fer enn louvraz serye dan profon mo 
nam. Me mo ti ena pou aprann pou gagn enn nouvo lekilib. Pa kapav nek get deryer me pa kapav bliye 
lepase. Prezerv rasinn? Ki ete rasinn? Kot rasinn la ete? Rasinn li dan zeogr afi? Ousa dan kosmos? Vre 
rasinn li dan later ousa dan lesiel? Ad Altiora cum Christo?  
SAPIT 3  
SANNYASI  
Dan Lesperans mo meyer kamwad ti mo gran -kouzen (kouzen mo papa) ki ti enn an pli gran ki mwa me nou 
ti grandi ansam, al lekol ansam, zwe boul sifon ans am. Enn semenn avan nou demenaze li ti aret vinn lakaz. 
Li pa ti zalou me sagren ki lavi ti pe separ nou. Mo bizen rekonet ki dan mo exitasion depar mo pa ti pran li 
ase kont e mo ti kapav donn lenpresion ki mo nepli ti kontan ou bizen li. Si mo ti panse, mo ti pou al get li 
kot li pou dir li orevwar. Parski mo pa ti panse pou fer sa mo ti fer li soufer. Pli tar kan nou ti revinn dos li pa 
ti parey kouma ler nou ti dan lekol primer. Enn resor ti kase parla. Andire toultan ti mank senk sou pou fer 
enn roupi.  
Mo gran -kouzen Nas (so vre nom ti Sannyasi) ti ena enn don extra pou zwe ar mo, fer jok, dir bann zafer 
serye dan enn fason komik ousa enn zafer komik dan enn manier serye e rezilta ti toultan parey. Li ti fer 
nou trap nou vant, riye. Enn zour ler nou ti lor gran sime, divan nou  lizie enn kamion ti kraz enn lisien. Lisien 
la so vant ti ouver dan enn basen disan e so trip ti deor. Telman mo ti soke mo ti get enn kote. Nas, li ti gagn 
kouraz ris lekor lisien la, met li dan kanal dan bor sime. Pa zis sa. Li t i dir dan enn lavwa grav : "So antrri 
sourrti!" Enn madam Endou ki ti pe pase ti riy enn kou for. Mwa, mo pa ti konpran. 'So antre sorti?' Li ti 
bizen explik mwa. Dan Bojpouri, enn lang oriyantal ki ti ankor pe koze par boukou dimoun sa lepok la 
'antrri' ve dir 'trip'. Lisien la so  trip ti deor. Sa ti gran talan mo gran -kouzen Nas. Fer bann zedmo, fer parodi 
mannyer dimoun koze. Toultan li ti pe envant bann expresion. Ler soley pe al kouse, li li pou dir soley pe al 
bwar dilo; li ti apel lesiel parasol Bondie . Mo gran -kouzen Nas ti enn poet. Anplis li ti mari gayar dan 
foutborl. Parfwa nou ti apel li ti Koulall. Lor reye pa ti ena so segon. Li 'si li ti kourt -kourt, meg -meg e 
demare kouma rafal. Dan lakour lekol, lor pie tamaren, lor sime lerb ant karo -kann li  ti enn star. Li ti enn 
boul lenerzi soup ek efikas. So papa ti ena enn plantasion legim e Nas ki ti kontan swiv so papa dan 
plantasion ti kapav rekonet diferan semans, diferan pous; li ti konn ki fertilizan bizen servi, ki move lerb 
bizen arase. Li ti bie n pros ar lanatir, ti ko nn nom bann plant, ki plant geri ki maladi.  
Me dan klas li ti ena enn problem. Li pa ti gagn enn ale ar Angle ek Franse. Si ti gagn drwa servi lang vilaz 
Lesperans ki ena ti pe apel patwa, lezot kreol, Nas ti pou fou nou enn bate ko ndire. Ar Angle -Franse l i ti dan 
tourdisman permanan parski so lespri ti mars enn lot manier. Bann badinaz kouma 'lalinn = dimoun (the 
moon) an Angle; zanana = pagne poul (pineapple); lipie = difout (the foot)' pa ti enn badinaz ditou dan so 
latet me ti pe  fer li pas kord ar prof eser parski li ti pe get tou atraver loup so prop lang. 'Ze pe gagn fen' olie 
'j'ai faim' ti normal e li pa ti konpran kifer profeser ti rotinn so deryer e met li ozare. Otan ki li ti enn senbol 
boner ek lenerzi dan lakour ek dan ka ro, otan li ti enn touto u maltrete dan klas. Kan nou ti al bazar dan 
Samdi, ousa nou ti pe zwe kanet ek lastik Nas ti fer so kont lor vites me dan klas kouma profeser ti dir li resit 
tab an Angle ousa Franse , enn rido nwar ti desann lor so figir e li ti ko umans gaga. Bann lezot z elev ti pou 
riye, boufone apart mwa ek Saro; mwa, parski li ti mo meyer kamwad; Saro, parski li ti kontan Nas. Zot ti fer 
serman ki zot pou marye kan zot vinn gran.  
Li ti fel siziem. Lekol ti touy enn poet.  
Ler nou ti revinn dos, pa ndan vakans Out, touleza n mo ti al pas enn semenn konze dan mo ansien vilaz, kot 
mo gran -tonton e Nas ti abitie amenn mwa dan plantasion legim ki pa ti lwen ar borlamer Melvil. Ler li ti fini 
ar so lokipasion, avan nou retourn lakaz, nou ti al kas enn poz dan borlamer, naze, met sek dan soley. An 
Out soley ti dou e pa ti bril lapo kouma soley Desam. Dan naze 'si Nas ti enn jak. Vadire pwason dan dilo. 
Enn zour koumsa, ler nou ti pe kas enn poz dan douser soley filtre par enn ti epeser niaz, mo ti dimann li si li 
ti kontan seki li ti pe fer. Dabor li ti fixe mwa, lerla bes so latet pandan detrwa segonn, lev so latet, get dan 
direxion lamer e ar boukou douser dan so lavwa, li ti dir mwa: " Lamer li imans me mo kondane pou res lor 
disab, get lamare monte, desan n; get bato traverse, di sparet laba deryer dilo ble ek lekim. Twa, Das, to ena 
sans, to pou al lot kote brizan enn zour. Mwa, kouma kotomay, mo pou ize ziska zet mwa dan salte. Mo 
35 
 oblize swiv mo desten. … Bon aret zaza! Nou'ale!" Depi sa zour la, zame mo t i poz li kestion lor lim em, so 
plan, so dezir.  
Zour ki mo ti pou pran avion pou al aprann deor, li ti telefonn mwa. So lavwa ti tris.  
- Nas, mo toultan pe kit twa deryer, mo pe ale.  
- Sakenn swiv so desten. … Zordi twa, … dime Saro.  
- Saro?  
- Pa grav. Li t ro bon pou mwa. … Li finn gagn demann … enn polisie mem kominote ar li. Fami de kote 
kontan. Mo finn dir li axepte. Nou kontan, li enn kontan dan fim. Dan Lesperans li pa parey, … to konpran? 
… Salam Das, pa bliye disab Melvil! Mo pou touzour laba, pe get lamare monte, desann;  get bato traverse, 
sarye mo rev ale.  
Ler mo ti poz resepter, mo leker ti gro, larm dan bor lizie. Mo ti fer enn sa bann ti serman fatra ki mo ti pou 
toultan kiltiv mo lamitie pou li e ki tanzantan nou ti pou al ansam lor disab Melvil.  Li ti enn serman fat ra. 
Okoumansman mo ti pe pans li souvan, sirtou kan freser, lapli, brouyar ek lesiel gri Lerop ti pe pens mo 
nam. Amizir mo ti pe adapte ek dekouver nouvo lavi Nas ti koumans flit -flite lor sirfas mo memwar. Apre 
detrwa banane, mem dan  rev li pa ti pe revi ni. Drol! Zame mo ti avoy li enn kart swe. Serman fatra!  
Kan mo ti retourn dan pei, bann fami dan Lesperans ti envit mwa. Ti enn zoli fet. Mo gran -tonton ti fer enn 
diskour pou dir so gran fierte, fierte nou fami ek fierte Lesperans. K isannla ti pou kwar k i enn zanfan 
Lesperans ti pou vinn enn gradie? Kot Nas? Li ti bien bizen al dan karo akoz rekolt pomdamour ki pa ti kapav 
atann. Mo ti santi koumadir disab Melvil ti pe glise, al lwen, lwen lor enn lot planet, dan enn lot galaxi.  
Mo ba nn aktivite profesion el kouma profeser istwar ek zournalis frilanns anmemtan pa ti donn mwa 
boukou letan pou vizit bann fami ek ansien konesans. Anplis souvan mo ti pe partisip dan bann kolok, 
konferans ek kozri. Nas ti vinn enpe som dan mo memwar. Enn zou r, boner gramaten tel efonn ti sone. Nas 
ti'le koz ar mwa. Li ti pe marye dan enn mwa e li ti ole mo prezan. Mo ti al so maryaz ki ti aranze par so 
paran. Mo ti sir ki parey kouma so papa, Nas so maryaz ti pou san problem parski nanye pa ti pou andeor 
kad. Mo ti ena rezon. Sof ki zour so swasant an li ti kit so lakaz pou al res dan enn ashram. Li ti okip tou pou 
ki so fam ek so zanfan pa gagn okenn problem. So madam ti akonpagn li ziska laport lantouraz ashram la e 
zot ti separe pou toultan. Avek pasaz letan  Nas ti vinn bien rel izie e li ti viv so dernie di s an kouma enn 
sannyasi.  
SAPIT 4  
LAKRWAZE  
Larout ki nou swiv li zame drwat. Li tourn -tourne kouma serpan; li zig -zage. E souvan lor enn lakrwaze nou 
bizen arete, get bien partou kote, pran desizion lor ki s ime pou pran. Kan end ikasion kler, desizion vinn fasil 
me parfwa peyna okenn endikasion e lerla nou oblize swiv nou entwision. Parfwa li bon, parfwa kapav may 
dan lak. Parfwa bizen rekile, remizir teren, rearpant larout, kas kontour, fer letour. Dan lavi s ak dimoun ena 
diferan  kalite lakrwaze: lakrwaze landrwa, lakrwaze lokazion ek evennman, lakrwaze lide. Sa bann lakrwaze 
la zot kouma bann born lor nou larout ziska li arete kot enn gran lakrwa.  
Bann premie lakrwaze lor mo larout ti ena bann nom pie: lakrwa ze boukie banane, lak rwaze pie lila, 
lakrwaze pie badamie. Lakrwaze boukie banane ti akote lakaz. Kan mo ti koumans grandi, zis zwe dan nou 
lakour pa ti ase. Ti bizen sort andeor pou zwenn bann kouzen -kouzinn ki, zot 'si, ti pe rod enn pli gran lespas 
kot lizie paran pa trouve . Sa lakrwaze la ti kouma premie born lor sime liberte. Li ti osi nou kalandriye. Kan ti 
tas rouz ti koumans ranplas ver, nou ti kone ki lane ti pe vini ar kado Bonom Noel. Lakrwaze pie lila ti 
deziem born. Li ti koumadir frontier ant teritwar nou klan ek teritwar bann lezot klan. Lakrwaze pie lila li ti 
landrwa kot zanfan diferan klan ti pe zwenn pou zwe e lager kouma tou zanfan dan lemonn. Kan mo ti vinn 
ase gran mo ti gagn drwa al ziska lakrwaze pie badamie ki ti lor gran sime. Sa li  ti enn sign ki dapre  mo paran 
mo ti kapav al fer ti komision laboutik. E pli tar, lakrwaze pie badamie li ti osi pwen depar pou al andeor 
Lesperans.  
Lakrwaze lide li obliz nou pran enn sime ki bien souvan sanz nou konportman. Mo babam ti kwar ki tou 
dimou n andeor nou klan ti danzere e akoz sa ti bizen mefie zot. Lot kote lakrwaze pie lila ti ena zis manter, 
voler, taker. Li ti refiz frekant lezot dimoun e si li ti oblize fer li, li ti akoz kiafer. Parfwa li ti pe ofans bann 
dimoun ki pa ti fer nanye demal.  Mo ser Urmila ti ref iz axepte ki garson premie lo e tifi deziem lo. Li ti vinn 
enn rebel. Li ti ena rezon viv dapre so krwayans. Kan Nas ti kwar dan lamour eternel li ti enn kalite. Ler li ti 
sanze, tou ti sanze pou li.  
36 
  
Avan mo ti al aprann lot pey, dan mo latet ti ena enn k olexion lide kot labitid, koutim ek nouvo krwayans ti 
pe koabite vadire sakenn dan so kazot. Siyans ek relizion, koutim ek nouvote, respe ek liberte ti dan diferan 
poban dan mem lakwizinn e pou mwa pa ti ena okenn problem parski dan sa  dezord la ti ena enn  lord e mo 
ti bien dan mo koki parski mo pa ti poz tro kestion. Enn zour dan mo ti lasam etidian dan freser Lerop, apre 
ki mo ti finn lir enn liv, ala mo deside pou met lord dan godam mo lespri, gard zis seki lozik e fou 
kontradixion d eor. Seki pa kapav pr ouve pa ekziste. Entwision mont lor pie. Mo ti vinn enn lot dimoun. 
Klarte mo panse ti enpresionan me febles mo santiman ti dramatik. Ala ki manier, souvan -souvan, lor larout 
lavi nou koste ar lide ki boulvers tou, parfwa pou toultan, parfwa pou enn bout l etan.  
Me mo bien kwar ki se lakrwaze lokazion ek evennman ki finn plis fors mwa sanz bataz ek mouyaz. Enn 
zafer ki arive lor ki nou pa ena okenn pouvwar, enn dimoun ki rant dan nou lavi san ki nou ti atann, sa ki 
souvan vir -vir tou amb alao ek retras nou pa rkour.  
Dan mem lari ki nou dan Katborn ti ena enn garson mo laz ki ti apel Eugene me normal dan nou lang so 
nom ti vinn Ezenn. Li ti enn zoli garson, vadire akter, e amizir li grandi li ti vinn enn zoli ti boug ki laplipar 
bann tifi no u laz ti apresie. Sor ti ar enn tifi zame ti enn problem pou Ezenn. Zot ti pe grene lor li. Mo bizen 
rekonet ki mo ti zalou so sarm e so sixe ar zoli tifi. Dan so prezans mo ti santi mwa kouma enn gon.  
Enpe pli ba dan mem sime, Patricia ti vinn res kot so g ranmer parski li ti p li pratik pou li res Katborn e al 
Loret Katborn akoz li ti pe perdi tro boukou letan vwayaze pou al lekol e lekzame HSC ti pe aprose. So paran 
ti viv dan lakaz lapropriyete Panplemous kot so papa ti travay souder. Patricia ti enn tifi timid, plat kouma 
plans kes, plen bouton zenes lor so figir. Okoumansman Ezenn so lespri ti plen ar klise ek komanter 
dezagreab: golet tir tant, figir ponpon larozwar, plans kes, fantoma, bilenbi long … Amizir letan pase so 
latitid ti koumans sanze. Bann p inep, bann bote stil Holly -Bollywood, bann Mis Katborn ti pe perdi kara. 
Ezenn ti vinn tris. So koze 'si ti sanze: lizie pa trouv vre bote; bote lekor li tanporer; zoli lekor pa nouri nam 
…  
Plizier banane pli tar, enn tanto (zour ki mo premie lartik ti pa ret dan enn lagazet g ramaten) kikenn ti pez 
sonet laport divan. Ler mo al ouver, kisannla ti pe dibout divan mwa. Ezenn. Li ti touzour zoli garson, li ti 
grosi enpe e ar li ti ena enn zoli tifi anviron trwa zan. Ti ena dan lizie tifi la enn zafer ki ti fer  mwa rapel kixoz 
ki m o ti finn deza trouve. Ki sa ti ete? Kot mo ti trouv sa? Ti difisil pou mo dir.  
- Ezenn! Rantre matlo. … Kisannla sa zoli mamzel la?  
- Bea, donn sa tonton la enn ti dou.  
- Mo ti aprann ki to ti revinn dan pei me mo ti enpe ezite pou vi nn zwenn twa. Me gram aten, ler mo'nn lir 
to lartik dan lagazet mo ti dir Pat …  
- Pat?  
- Patricia.  
Malgre mwa, mo ti fann enn gro fane.  
- Plans kkeeeee!  
Ezenn ti riye.  
- Sori Ezenn!  
- Peyna pou sori. To pa ti okouran. … Patricia finn dir mwa vinn felisit tw a e si to gagn enn ti  letan vinn manz 
enn ti manze kot nou.  
Enn sel kou plis ki di -zan separasion ti fonn, efase par souvenir ansien ek emerveyman prezan. Ti Bea ti ena 
dan so lizie enn etensel ki mo ti trouve enn fwa dan lizie Patricia zour nou ti fini de rnie papie lekzame HSC. 
Ezenn ti vinn zwenn mwa ek de kamwad pou nou al kas enn ti poz dan enn ti snak -bar pou selebre 
koumansman vakans. Sa snak -bar la ti repite pou so pate e ankasiet so propriyeter ti servi labier bien glase 
so bann kliyan fidel. Nou ti  asenk otou r enn latab dan fon snak -bar la. Ti ena Ezenn ek so nouvo ti pies, enn 
bote tifi, enn metis Afro -Sinwa, enn poupet. Ti ena de kamwad ki kouma mwa ti fek fini lekzame.  
Enn kou enn zafer etranz ti arive, kouma enn prezans ki boulvers tou. Patricia  ti rantre,  aste enn pate e ler li 
ti pe sorti li ti zis ralanti so pa, get dan nou direxion, fer enn ti sourir. Enpe normal mo ti panse. Nou - Ezenn, 
li ek mwa - nou ti zanfan mem sime. Dan enn fraxion segonn boukou kixoz ti arive. So regar etensel ti pas  
lor mwa po u al poz lor regar Ezenn. Ti ena enn frison dan ler. Lame Ezenn ki ti lor zepol Linda e so ledwa ki 
ti pe kares seve so nouvo konket , ti perdi souples enn sel kou. Patricia ti fini sorti. Lame Ezenn dousma ti kit 
zepol Linda pou al trap ver labi er. Me li p a ti tous enn gout.  
37 
 - Patricia panse ki ti ariv ler pou koz fran lor seki pe pase dan pei. Tro boukou koze ipokrit ek larm krokodil. 
Dan to lartik to finn met ledwa lor problem la. To kominote pou ara ar twa. Zot pou dir to enn tret.  
- Viktim ye r finn vinn  dominer zordi. Premie Minis kwar ki li ek so kars ena drwa diven kouma bann lerwa 
mwayen -az. 
- David, to mem kars ar li. Kifer to pa manz ar li? Pei bizen enn nouvo lidersip; lidersip ouver, toleran e 
zenere.  
- Tomem to fek montre kifer mo pa p ou kapav. P ou twa mo apel David. Dan mo latet mo nepli Das. Iswar 
finn res Iswar. Plis enportan: li finn vinn Sir Iswar. Li konn koz langaz ki dimoun anvi tande e zot reprezant 
mazorite. Kimanier pou fer dimoun konpran ki Sir Iswar pe amenn zot ver presipi s. Latet be se troupo pe 
fonse. Dramatik!  
Mo pa ti kone ki Ezenn ti enterese ar politik. E Patricia dan tousa? Apre so HSC li ti al Treyning pou vinn 
profeser lekol primer e de -zan pli tar li ti dimande pou avoy li dan landrwa plis defavorize kot bien souva n 
minister avoy profeser kom pinision, kot souvan profeser regret zot sor. Bann dimoun dan lokalite ti apel 
lekol la 'Tarzann'. Dan Tarzann okenn profeser pa ti res lontan. Toulezour ti ena enn ta sertifika medikal lor 
biro metdekol. Bann klas ti toultan l amwatie vid; staf -roum ti toultan lamwatie plen e souvan ti pe melanz 
bann klas. Pa ti mem gete si bann zanfan la mem nivo pou kapav swiv. Tou manier lekol la pa ti enn plas kot 
bann zanfan ti vinn aprann me enn gardri malang kot ti pe antas enn ta zanfan,  sakenn ar so problem e 
profeser ti bizen zis anpes zot fer tapaz, anpes zot deranz metdekol ki dapre rimer ti ena boukou zanfan, fri 
so vakabondaz -zenere, dan sa lekol la. Li 'si nou tann dir ti dimann pou travay dan Tarzann. Pa dir ou, 
minister ti kapav donn li enn meday pou so devosion; li ti dispoze fer sakrifis pou lavansman ledikasion. Tou 
profeser ti regilierman dimann transfer me metdekol ti refiz transfer mem apre douz -an. Li ti konn okip 
bann madam dan lokalite. Kouma enn bon Tarzann, sak fwa enn Jane ti an detres li ti al rann li vizit.  
Toulezour sak klas ti enn kazot kot ti fons trant zanfan diferan laz, diferan nivo, laplipar pa kone ki ete izienn 
elemanter, mazorite sorti dan fami kot problem tap pil.  
Enn zour lapli kot zis enn tier zelev ek pr ofeser ti prezan ti remelanz bann klas. Dan klas Patricia ti ena trant 
zanfan, tifi ek garson melanze, ant set an ek douz an. Ti pe fer so; lapli ti pe rant par lafnet vit kase; mous ti 
pe anvole partou; ti ena enn loder latrinn dan klas. Patricia ti remar k enn tifi diform dan fon so klas, tousel, 
tris e koumadir li pa konpran ki li ti pe fer la kot li ti ete. Patricia ti dimann li kouma li ti apele. Li pa ti 
reponn.  
- To malad?  
Okenn repons. Dan klas ti ena mirmir zanfan ek rikannman. Enn lavwa ti mont lor  tou tapaz.  
- Li grovant mis!  
Riye for. Rikannman. Regar fix dan vid enn tifi douz -an ki klerman pa ti pe konpran ki pe ariv li. So papa ti 
pou vinn papa e anmemtan granper tibaba la.  
Patricia ti dan sok me pou lezot sa ti enn ti ensidan ki dimoun ti pou b liye bien vit.  
- Patricia panse ki so desten ti amenn li lekol Tarzann parski li ti ena enn travay pou fer. Mo finn swiv so lake 
detrwa fwa e aster mo gagn lenpresion ki mo desten finn may ar so desten. Nou pe sey fer kixoz ansam - 
travay sosial - me plis nou avanse, plis nou realize ki travay sosial tousel pa ase. Bizen amar li ar enn konba 
pli gran, pli global, enn konba …  
- Politik?  
- Wi! 
- Patricia, lontan mo pa'nn manz rougay bomli sek. Ala bon la!  
- Problem ar bomli sek se ki so loder fane partou. Eze nn enn bon kwizinie.  
Dan lakaz Patricia ek Ezenn nou ti gagn enn bon moman ansam. Ti ena enn lot envite, enn mizisien -santer ki 
ti pe ed koup Patricia -Ezenn dan zot travay sosial. Ledikasion, lamizik, poezi ti pe trap lame ansam e Ezenn ti 
pran sarz okip l akaz. Kouma li ti dir, li li ti manejer lakaz parski Patricia ti bizi andeor lakaz. Ezenn, galan 
polipot, gran kornar, kasanova Katborn ti vinn seki enn kopinn liniversite, enn feminis bien avangard, ti apel 
'nouvo zom'.  
 
Gilbert, mizisien -santer la, ti en n dimoun dou. Beatris ti ador li. Nou ti pima la ti refiz al dormi malgre ti tar. 
Ti bizen ki Tonton Gilbert sant so sante prefere pou ki ti mamzel axepte ki somey ferm so lizie. Senk minit 
pli tar Gilbert ti retourne.  
38 
 - Mision akonpli. Ala li negosie la! Ezenn, li'nn fer mwa promet ki pou amenn li lamer dime. Si to pa lib mo 
va amenn li par bis.  
- Anou al kas enn poz ansam Flikanflak dime tanto. Nou al dan mo loto.  
Zot tou ti axepte mo lide e lelandime kan soley ti pre pou kouse nou ti ariv lor laplaz. San  perdi letan Ezenn, 
Patricia ek Beatrice ti al dan dilo pandan ki Gilbert ek mwa, ledo kont enn pie filao, ti pe blag -blage. 
Konversasion ti fasil ar li. Ti ena boukou dimoun lor laplaz ek dan dilo salerla.  
- Kifer to pa fer lamizik vinn to profesion?  
- Difisil! Pou bizen al sant dan lotel detrwa fwa par semenn. … Apre bizen sant sante ki fer touris plezir; 
sante ki met dan lanbians, fer dimoun nacho, to kone. … Pa sante ki mo anvi fer dimoun ekoute, ki dir seki 
mo anvi dir. Prefer sant pou Bea, bann 'Tarza nn' ek Raja.  
- Raja?  
- Mo garson. Li viv ar so mama. Enn long zistwar.  
Difil esevo la extra maye, demaye ek remaye. Pli konplike ki Big Beng. Gilbert ti foul amoure ar enn tifi 
Endou, mem kars ar mwa. Enn tifi gran fami! Zot ti movi ar tradision, ti axepte  enn ti maryaz dan biro leta 
sivil e zot ti koumans zot lavi ansam. Toulede ti travay e zot reveni ti sifizan pou zot lavi senp. Me Kamla ti 
abitie ar lavi lix e bien vit ler pasion ti koumans ize parski depans ar Raja ti souvan pe defons bidze, repr os 
ek regre ti koumans asiz ant mari ek fam. Kouzen Kamla ki ti gard bon relasion ar so kouzinn, ti pe vinn get 
zot souvan -souvan e so zenerozite ti pe nouri lapeti Kamla. Enn zour, Gilbert ki pa ti tro bien, ti retourn 
lakaz boner. Mercedes ti divan so la ntre. Li pa ti pran kont me ler li ti rant dan so lasam li ti trouv kouzen, 
kouzinn touni lor lili.  
Gilbert ti ole enn separasion alamiab pou ki tousa pa tromatiz Raja. Li ti axepte ki Kamla gagn drwa gard 
Raja e li zis gagn drwa al get li enn fwa par seme nn. Li  rekonet ki Kamla ti gard parol lor la e zame li ti sey 
met dibri ant Gilbert ek so garson.  
Parfwa maler ouver enn sime dan labirent lavi. Gilbert ti abitie grat -grat lagitar. Kouma li ti mari mosad sa 
lepok la, enn so kamwad ki ti per ki li fer enn depres ion ti donn li enn lagitar ki ti pe dormi kot li. Enn zour 
kan lasagren ek douler ti pe pens so nam bien for, Gilbert ti pran lagitar la dan so lame e ti koumans zwe 
san reflesi. Pa kone kifer me vibrasion bann son la ti ena enn lefe drol lor li, kou madir enn ti doz kloroform. 
Depi sa zour la, sak fwa angst ti chombo li par lagorz, li ti trap so lagitar. Apre li ti aste enn lagitar nef ki pli 
bon, pli performan; answit li ti koumans ekrir tex, konpoz so lamizik. Tousa ti dan sekre so lakaz.  
Gilbert ek  Ezenn  ti koleg dan travay e li ti osi temwen dan so maryaz. Enn zour Ezenn ek Patricia ti vinn get li 
pou gagn so koudme pou organiz enn fet zanfan dan lokalite lekol Tarzann. Zot ti kone ki Gilbert ti zwe -zwe 
lagitar e li ti pou kapav akonpagn bann zanfa n la s ante. Zot ti kone ki Gibert pa ti pou refiz ed zot. Seki zot 
pa ti kone se ki li ti ena boukou talan ki li ti gard zis pou li. Lor trwaziem zour repetision li ti kler ki Gilbert ti 
konn diil ar zanfan, konn met zot alez, fer zot donn zot bes. Me ti e na pli s ki sa. Dabor li ti dimann bann 
zanfan si zot ti pou kontan aprann enn nouvo sante ki okenn zanfan lor later pa finn sante avan. Tou zanfan 
ti dir wi. Answit li ti montre zot sant refren la:  
Enn bouke larkansiel do mama,  
Enn bouke larkansiel  
Zis pou  twa.  
 
Ler li ti sir ki bann zanfan la ti'nn fini konn parol refren la ek so ler, li ti dir zot vey so latet. Zot ti bizen sante 
ler li ti pou donn zot signal par enn mouvman so latet.  
Enn silans kouma dan legliz ti anvlop lasenn ki ti'nn fabrike pou lokaz ion. G ilbert ti koumans sante:  
Kouler rouz flanbwayan pe apel banane,  
Enn papiyon oranz dan lalimier dore  
Pe kas poz lor fler zonn kot legliz Kaylason,  
Pe kas poz lor fler zonn kot legliz Kaylason.  
 
Zis lerla ti ena enn ti sign ar so latet e bann zanfan ti  rant dan jalsa:  
 
Enn bouke larkarsiel do mama,  
Enn bouke larkansiel;  
Enn bouke larkarsiel do mama,  
39 
 Enn bouke larkansiel.  
Zis pou twa,  
Zis pou twa.  
                            2 
Enn seren -dikap zonn lor pie filao ver  
Laba dan lesiel ble pe kontanple lamer,  
Lamer  ki finn marye laba ar ble fonse,  
Lamer ki finn marye laba ar ble fonse.  
 
Ler ti ariv ler pou refren pa zis bann zanfan ki ti pe sante. Zanfan, gran dimoun, zelev lekol, travayer sosial 
volonter ti met lavwa ansam dabor timid -timid e answit ar lelan:  
Enn b ouke larkarsiel do mama,  
Enn bouke larkansiel;  
Enn bouke larkarsiel do mama,  
Enn bouke larkansiel.  
Zis pou twa,  
Zis pou twa.  
                            3 
Soley finn al dormi dan dilo endigo,  
Lesiel finn vinn violet, li finn sanz so palto,  
Bann zetwal pe b riye, tou zanfan al dodo,  
Bann zetwal pe briye, tou zanfan al dodo.  
 
Apre trwaziem kouple tou dimoun ti rant dan jalsa plen -plen:  
Enn bouke larkarsiel do mama,  
Enn bouke larkansiel;  
Enn bouke larkarsiel do mama,  
Enn bouk e larkansiel.  
Zis pou twa,  
Zis pou t wa. 
 
Si ti les zot, bann zanfan la ti pou kontinie mem san arete. Refren la kouma mazik ti kol zot ansam dan enn 
lagam. Pandan enn tibout letan lamizik ti soud zanfan Bondie dan enn lelan komen ki ti fer bliye fristrasio n 
toulezour. Mem ler sante la ti fin i li ti kit enn gou rev ek boner.  
Dan sime ti pe tann zanfan pe sant zot sante for -for, zis pou zot. Kikenn ti pran zot kont, ti donn zot enn 
kado kot parol ek lamizik ti ankadans.  
Zour fet ti ena mem sawal. Levek ki ti prezan ti rant dan lagam. Tou dimoun  ti diboute, tap lame danse. 
Lazeng Tarzann ti prodir lamizik ki lesiel ti pe ekoute ar larmdezwa …  
Soley lor lorizon ti kouma enn gro boul dife oranz; lamer ti vinn gri -ble e niaz ti vinn rouz, mov ek or. Soley ti 
pe al  dodo dan dilo endigo.  
Silwet enn zo m, enn fam ek enn tifi ti taye dan enn fon kouler Big Beng. Zot ti pe mars ver nou. Beatrice ti 
galoupe, plonz dan lebra Gilbert. Sa zour la lor laplaz Flikanflak ti ena boukou bote ek boukou lamour.  
Lor vites Ezenn ti a lim lalanp gaz; Patricia ti prepar s annwich e Gilbert ti servi labier. E nou ti blage, blage, 
blage. Ler Patricia ti dimann mwa vinn donn zot enn kou dme pou amenn enpe dinite dan Site ek Lekol 
Tarzann, mo pa kone kifer, mo ti dir wi. Sa zour la mo pa ti me m realize dan ki kales mo ti pe rant re. Kales 
kase? Pa kone! Tou seki mo ti santi se ki ar Patricia, Ezenn, Beatrice ek Gilbert mo pa ti pou tris ek tousel. 
Enn lartik dan lagazet, enn regar, enn repa, enn sante, detrwa dimoun ki ti kone kot zot ti pe ale ti tras enn 
parkour dan labirent mo lavi. 
Ler nou ti pe retourn lakaz, Gilbert ki ti pe asiz divan akote mwa ti pe fredonn enn ti sante; deryer, Beatrice 
ti pe dormi dan lebra so papa e latet Patricia ti poze lor zepol so mari. Mo ti kone lerla ki enn nouvo sapit, 
kikfwa enn nouvo liv, ti pe  koumanse dan mo lavi. Lesperans, Tornado, Koulall, Simon, Kesso, Nas tou ti pe 
pran zot plas dan bakgrawn pou ki mo gagn lespas neseser pou zwe foul -foul mo nouvo rol.  
40 
 SAPIT 5  
SITE TARZANN  
Dan Lesperans dimoun ti ap el mwa Das e dan Katborn mo nom ti vinn David. Me mo vre nom ti Davidas. 
Kot sa nom la ti sorti mo pa kone. Mo pli sir ki mo mama ti envant li.  
Apre letid liniversite lot kote dilo, mo ti revinn kot mo paran dan mo lasam ki mo mama ti gard entak. Plas 
pa ti manke. Urmila ti desid pou al viv enn kote avek so boyfrenn. Li ti kwar dan linion lib; Dinesh ti pe etidie 
lamedsinn dan Lenn. Dan lakaz Katborn nou ti a kat: mo papa, mo mama, Babou - so nom ti res Babou 
(baba) malgre ki li ti ena preske ven -tan - ek m omem.  
Mo papa ti enn militan Arya Samaj ki ti enn mouvman progresis dan Endouism. Avek boukou sixe zot ti reysi 
adapte zot relizion ar lavi modern. Pou li sanzman ti neseser me fale konn kontrol sanzman pou evit 
derapaz. Kan Urmila ti desid pou viv so lavi  dan so prop fason, mo papa ek mama ti b ien boulverse me zot ti 
prefer fer otan konsesion ki neseser pou ki zot pa perdi zot zanfan. Finalman zot ti ena rezon parski souvan 
Urmila ek so partner ti pe vinn lakaz e sak fwa nou ti pe gagn enn bon moman ansam.  Vinay ti enn artis -
pent ki ti pe gagn s o lavi bien. Plis enportan ki tou, Urmila ek Vinay ti lie par enn lamour profon. Depi 
enntan souvan zot ti pe koz zot plan pou gagn enn ti baba.  
Dinesh pa ti kontan ekrir e kan so let rar ti arive, mo papa ti sir ki li ti bizen enpe plis pitay. Babou - so vre 
nom ti Balakrishna - pa ti kone ki li ti anvi devini. Li ti enn zoli boug, fierte mo mama, ki ti depans tou so 
lenerzi ek letan dan so bann avantir fouka. Si malgre tou Ezenn ti enn gran romantik, Babou ti sinik.  Dan so 
desten mo pa kwar ti ena enn Pat ricia pou donn direxion so lekzistans dan labirent lavi. Dayer pou li lavi pa 
ti enn labirent me enn lalign drwat. Mem kan ti ena lakrwaze li ti pe fons drwat san arete. Li ti pe viv san mil 
aler. Mo pa kone kifer mo  ti trouv trazedi dan so lizie. Mo ti ma ri kontan mo ti frer. Enposib pa kontan li. Li 
ti mo kontrer.  
Depi sa dine kot Patricia ek Ezenn nou ti pe zwenn ase souvan. Enn fwa par semenn mo ti pe al donn enn 
koudme dan proze Site Tarzann. Mo bizen rekonet ki mo pa ti tro kone ki ti bizen fer e mo z is ti pe fer seki, 
Patricia sirtou, ti pe dir mwa fer.  
Dimoun dan Site Tarzann ti bien mizer. Sa ti kler. Povrete ti partou. Dan degenn bann lakaz; dan salte lor 
figir zanfan; dan lapousier ki anvole toultan e poz pa rtou; dan figir bann vie ki trenn -trenn zot lipie lor santie 
defonse; dan lekor larg -large bann fam kraze par labitid; dan loder pouritir partou kote. Povrete ti vizib. San 
zefor ou ti trouv li, santi li e tann li. Me amizir mo konesans ti pe avanse mo ti pe dekouver povrete mwen 
vizib ek povret e envizib ou plito mama povrete.  
Souvan mo ti tann bann lider politik ek relizie dir ki bizen derasinn povrete. Mo ti panse ki ar proze Site 
Tarzann ti kapav koumans defris teren la, tir siko, tras rigol. Me bien vit  mo ti koumans santi ki olie avanse, 
mo ti pe tourn anron. Mo ti diskit sa ar Patricia. Dapre li, mo formasion iniversiter ti pe anbrouy mo lespri. 
Mo ti pe sey tro konpran. Bizen manz ar problem la enn par enn, amizir li vini! Pa ti ena solision mirak; pa  ti 
ena reset; sak zour ki ti leve amenn  so ti solision pou sak problem. Ti bizen boukou pasians. Ti bizen montre 
zanfan lir, ekrir, konte. Ledikasion, ledikasion ek ankor ledikasion. Samem solision. Pou touy povrete ti bizen 
arm sak dimoun ar ledikasion.  
Ti difisil pou diskit ar Patricia kan li  ti sir ki li ti ena rezon. Tou manier, so mouvman sosial ti pe vinn popiler e 
li ti pe gagn soutien Legliz e osi Minister Ledikasion. Olie perdi letan reflesi ek diskite, li ti plis meyer ki mo 
fer mo latas kouma bi zen. 
Me malgre tou zefor, lenpresion ki dan fon sak evennman ti ena enn laport sekre ki ti kapav fer nou louk 
dan enn langrenaz pli gran, pli konplex, pa ti'le kit mwa. Enn tanto Patricia, Ezenn ek Gilbert ti vinn lakaz. 
Zot ti paret bien trakase. Patricia  ti dekouver enn rezo prostitision tifi douz -kenz an. Li ti koumans poz 
kestion. Kisannla deryer sa? Eski bann paran kone? Bann paran ti okouran; bann lider dan lokalite ti enplike. 
Ena mem manm dan komite kordinasion Proze Site Tarzann ki ti dan pake. Pat ricia ti osi soupsone ki trafik 
ladrog t i ena lien ar rezo la. Sa zour la li ti gagn per. Enn dimoun ki ti montre senpati pou so travay dan Site 
ek Lekol Tarzann ti apros li.  
- Madam Patricia, fer atansion! Pa poz tro kestion. Zis fer ou travay trankil. Pa  rod konn plis.  
Li pa ti ler pou revinn anaryer. Ti bizen kone ki ti bizen fer. Elexion ti pe aprose. Kikfwa ti kapav servi bann 
kontak pou met enpe lord, gagn soutien bann parti politik, sirtou serten lider ki ti deza pran pozision dan 
deba lor lagazet. S irtou Pravinn Bramsing ek so alie elekto ral, Francois Tirliplen. Nou ti tom dakor ki ziska 
elexion fini nou ti pou mars lor labrez e ti bizen evit problem.  
41 
 Ler mo ti get zot ale mo ti gagn santiman ki ankor enn fwa nou ti pe refiz get realite anfas. Dan fon basen, 
anba ros ti ena boukou pouritir . Eski nou ti pe tap kout kouto dan dilo? Kikfwa Patricia ti ena rezon. Les nou 
okip problem amizir zot ti pe vini.  
Amizir elexion ti pe aprose moud dan Site Tarzann ti pe sanze. Dimoun ti koumans ena plis lamone p ou 
depanse. Lizour kouma aswar kat -kat ek gro-gro loto ranpli ar gro lebra ti pe sirkil dan site; bann klib ti pe 
resevwar lekipman lwazir ek sportif; sime ti pe asfalte; lekleraz sime ti revini. Lopinion ti pli anfaver tandem 
Bransing -Tirliplen, mouvman l opozision ki ti favori dan lekours pou ran t dan Lotel Gouvernman. Gro lamone 
ti pe fane dan Site Tarzann e lamone la ti ena loder ladrog, prostitision zanfan, krim lor krim. Mafia ladrog -
prostitision ti pe fer tou pou devir gouvernman ki pa ti gard parol k i lider lalians opouvwar ti donn zot 
anret our koudme ki zot ti donn li pou dernie elexion. Dan boukou landrwa kandida lalians gouvernmantal 
pa ti pe kapav rantre; ti ena azan lalians gouvernmantal ki ti pe disparet. Ki ti rol lapolis ladan, personn pa ti 
bien konpran.  
Enn Samdi tanto, enn semenn a van elexion, ler nou ti ariv dan Sant Proze Tarzann, nou ti trouv lokal vid. Be 
kot tou dimoun? Enn bonom ki toultan ti pe kas enn poz dan leparaz ti dir nou ki tou dimoun ti dan fet.  
- Kotsa?  
- Kot laplenn foutbor l. 
Nou ti desid pou al rann enn kont. Zame  mo ti trouv otan dimoun, kat -kat ek loto dan Site Tarzann. 
Lanbians fet ti pe tap tanbour e kas leren; rom ti pe koule for -for; mem bann zenn ti pe gagn drwa goute. 
Preske tou bann zanfan ki ti dan proze Lekol ek Site Tarzan ti pe danse anba -anba. Enn kou  lamizik ti arete e 
animater spektak ti dimann lafoul vinn divan lestrad. Bann segatie ar zot ravann koumans enn sawal e dan 
fon laplenn enn santenn gro lebra pavyon dan lame ti pe sarye Bramsing ek Tirliplen lor z epol. Animater ti 
dimann lafoul kriye ar l agam sega:  
"Ala li vini, vini  
Ala li vini  
Ala nou lerwa vini  
So ti prens ar li."  
Lafoul ti aprann refren la lor vites e mem zot ti pe detone ek sant fos ar lavwa kanar pa ti fer nanye parski 
zot nouvo lerwa pa ti p e mem tande telman tapaz ti for. Filwar pe tar, kriye isterik, roulman ravann ek 
fosnot dan lavaper larak ti pous proze ledikasion dan enn kwen. Kikfwa zis pou enn tanto!  
Bramsing ti pran laparol. Drol li ti koz parey kouma Sir Iswar e li ti pe dir preske m em zafer. Tirliplen ti repet 
seki 'so bon kamarad' Bramsing ti dir. Trant minit pli tar de ero lepep ti revwayaz lor zepol ziska zot loto e 
gran kortez gerye laviktwar ti kit Site Tarzan dan so lanbians ravann, maravann ek jalsa dan boutey.  
Ti ena enn gran  tristes lor figir Patricia. Mo ti envit z ot vinn dine kot mwa. Mo mama lor vites ti prepar kari 
pwason ek farata. Mo ti ouver enn boutey diven rouz, ki Patricia ti kontan e apre dine nou ti ekout lamizik 
Ziskakan, 'Pei Bato Fou'. Beatrice ti pe dormi lor enn sofa. Ti ena enn gou ak dan nou labous . 
SAPIT 6  
SOTE -PILE, BALYE KARO  
Pa ti ena okenn sirpriz. Lalians gouvernmantal ti gagn enn bate bef. Pravinn Bramsing ti vinn Premie Minis e 
Francois Tirliplen ti vinn Vis -Premie Minis. Lor vites bann mous ver ti saz bataz ek mouyaz.  
Me letansa travay ki n ou ti pe fer dan Site Tarzann ti ramas enn bate kondire. Vadire enn siklonn ti travers 
lor li. Ki ti bizen fer? Efase, refer? Nou ti desid pou konvok bann manm ekzekitif dan enn renion pou fer 
bilan e prepar plan pou lavenir.  
Plizier manm ti absan, sitou P rezidan ek Sekreter. Vis -Prezidan ki pa ti dan so leta normal ti fer enn ti 
deklarasion.  
- Aster ki nou gouvernman opouvwar problem pou fonn. Dimoun pou dan bien. Eski li neseser kontinie ousa 
li preferab met tou dan lame minis? Pou ena enn minis spesial p ou konbat povrete. Nou finn apiy zot. Aster 
zot pou apiy nou. Prezidan finn dir mwa remersie zot tou, sirtou Madam Patricia, pou zot lapenn. Li ti anvi 
vinn remersie zot limem me so nouvo responsabilite kouma kons eye Vis -Premie Minis lor kestion povrete 
dan bann site finn fer li gagn enn anpesman. Duty first! Zot bizen eskiz mwa parski mo ena enn boulo 
enportan pou okipe.  
Anmemtan enn gro loto aret dan lakour lekol, detrwa gayar sorti vinn dan direxion plas kot ti pe fer renion. 
Klerman zot ti ankor pe fet laviktwar. Vis -Prezidan ti al zwenn zot.  
42 
 Dousma, bann lezot ki ti la ti glise, sorti , sof Gabriella, enn vev karant -an apepre.  
- Pa pran kont Patricia. Zot pou revini. To kone, isi nou kouma papiyon. Kouma nou gag n sans, nou larg nou 
lezel, fer nou fanor, al rod zwisans e fini dan tengn. Bondie pa finn donn nou lespri fourmi. Nou pa konn 
ramase pou letan dir.  
Patricia ti dan tourdisman.  
- Depi plis ki wit -an, nou pa pe sey sanz zot, fer zot dekouver kot kanbar zot problem ete?  
- Komie finn pas dan nou lekol , so gran kouma so piti?  
- Tank ki lot gouvernman ti pe dirize zot ti met enn ti lespwar dan Proze. Me aster zot dir gouvernman dan 
zot lame. Pou gagn pwason kado; pa bizen aprann lapes!  
- Be ki bizen fer?  
- Les z ot rekogne!  
Finalman ti res zis nou kat: Pa tricia, Ezenn ki ti pe trap lame so fam, Gilbert ki ti pe pik enn ler tris (mo kwar 
'Lasours') lor difil lagitar ek mwa.  
Depi enpe letan mo ti santi sa ti pou arive. Dan bann liv ki mo ti lir ek etidie mo pa ti tr ouv okenn lekzanp 
kot ledikasion sanz sosie te. Ti bizen dabor enn lafors politik ki ole veritab sanzman. Sinon ti pou tir lota pou 
met monnta , pou pa servi enn expresion pli grosie. Par solidarite mo ti kontinie soutenir Patricia sirtou. Li ti 
met so leker  net dan so louvraz la e mo pa ti'le bles l i. Mo lentere ti pe al plis dan direxion enn letid lor 
sanzman sosial ousa enn roman lor mem tem. Kouma mo pa ti ankor deside mo ti kontinie donn enn ti 
koudme Proze. Me evennman resan ti pe donn mwa anvi fer enn letid lor problem lidersip parmi bann 
defav orize. Kikfwa koumsa mo ti pou kapav ed bann fitir Proze devlope lor enn baz solid. Kimanier pou dir 
sa mo trwa koleg? Li pa ti lemoman. Nou ti anvlope dan enn silans anbarasan. Erezman Patricia ti larg 
bayon.  
- Mo envit zot tou kot mwa. Ezenn pou prepar s o spesialite, tanndouri. … Mo ena enn nouvel enportan pou 
donn zot.  
SAPIT 7  
KAS KONTOUR  
Nou toule -kat ti ariv kot enn lakrwaze enportan. Pa sa bann tipti lakrwaze kot enn ti erer pa ti pou ena 
konsekans grav. Kan sa ler la arive, bann lide ki ti zis traver s lespri me ki nou ti bien vit fons dan fon basen 
nou memwar parski so ler pa ti ankor arive, enn kout sek remont lor sirfas e koumans trouble nou vizion. 
Ezenn ek Patricia ti anvi enn deziem zanfan me sitiasion p a ti favorab akoz zot angazman dan proze Si te 
Tarzann. Gilbert ki ti ena enn kopinn stab ti pe anvi formaliz so relasion. Sekife li ti pou bizen amelior so 
reveni pou kapav fond enn fwaye. Si ti bizen sant dan lotel li ti dispoze fer li aster. Kikfwa sa ti  pou donn li 
posibilite avanse dan direxion  ki li li ti anvi. Bizen kas dizef pou manz omlet.  
Sa sware ki nou ti pase ansam kot Patricia ek Ezenn ti enpe kouma sa swar kan vilaz Lesperans ti aprann ki 
sapit Tornado ti ferme e kot tristes ek lespwar ti pe l ager pou ogmant zot pwa lor balans. Nou'si nou ti pe 
get lavenir kler -som e nou ti kasiet nou angwas deryer jok forse. Seki ti kler se ki nou ti konsian ki sistem ti 
kraz nou san pitie e ki pa ti kapav bes latet, fonse vadire tou normal. Gilbert ti dimann mwa:  
- Davidas, twa ki to pou fer?  
Sa trwa la ti apel mwa Davidas sak fwa ki zot ti santi ki ena enn fose ant nou. Anverite ti ena enn fose. Pa 
enn gran fose. Enn ti fose. Me ti'ena fose. Nou pa ti pe get problem la dan mem fason. Bonker, zenerozite 
ek dev osion pa ti ase pou ed dimoun sorti dan pen s. Nou pei ti vinn enn masinn ki oblize prodwir rebitaz 
imen parey kouma li fabrik toutsort kalite gaspiyaz pou li fonxione. Pou ki elit kontinie kas pake , bizen kraz 
pake mazorite e marzinaliz enn bon kantite bag as imen. Dan pei aparteid ti apel sa devlop man separe. 
Bizen bagas imen pou ranpli prizon ek loka. Bizen bagas imen pou fer travay degradan, imilian ek danzere. 
Lontan ti ena esklav, aster ena bagas imen ki lib ek endepandan zis lor papie.  
- Nouvo kiltir, nouvo lidersip, sa ki nou bizen. Ena plen S ite Tarzann partou, dan lavil kouma lakanpagn.  
Mo trwa kamwad ti zis get mwa fix e dan zot lizie ti ena enn mesaz kler. Malgre tou sa letan nou ti finn 
manz nou margoz ansam , dan nou lespri nou pa ti lor mem plane t. Nou ti fer enn ti bout sime ansam e la , 
lor lakrwaze , bengker nou ti pe separe. Me pa kone kifer mo ti santi ki enn zour pa enn zour nou ti pou 
rezwenn lor larout. Kimanier? Ti difisil pou dir. Pou lemoman nou toulekat ti bizen nouvo experyans pou 
resarz nou batri e regagn nou lekilib. Mo sime t i pe kontinie  zigzage.  
43 
 Mo ti deside pou plonz net dan mo travay profeser mem si mo ti kone ki mo ti pe ed sistem prodwir so elit, 
enn elit egois ek materyalis. Anmemtan mo ti pe ramas lenformasion lor problem lidersip dan sosiete 
soudevlope. Sa pa ti fasil  parski trava y dan kolez segonder ti bouf boukou letan. Ler mo ti gagn enn job 
lekcherer dan liniversite kot mo ti ena pou ansegne zis dizertan par semenn, mo nouvo traze ti trase bien 
kler. Mo ti pou ena boukou letan pou lir, etidie e fer resers. Boukou l etan pou mo a l kasiet dan enn 
tourdivwar? Kikfwa! Kan realite pe bat ou ar dibwa koulou li pa enn krim si ou rod soulazman.  
Soulazman dan enn ti bwat koton, dan lebra enn fam, dan enn sourr apar. Me enn zafer ti sir, mo ti pou 
etidie problem lidersip an pr ofonder. Pa k one si sa ti pou fer mwa vinn enn lider me li ti pou permet mwa 
fer formasion bann lider diferan nivo ki ti neseser pou met enn stop ar rengn Sir Iswar -Bramsing -Tirliplen.  
Azordi, ler mo ti pe repans mo sezour dan liniversite enn zafer ti frap  mwa. Kan mo ti get deryer lepok 
Lesperans, Katborn, Site Tarzann bann emosion ki ti kasiet dan mo enkonsian ti pe remont lor sirfas. Bon 
souvenir, souvenir amer, souvenir ki fer mwa onte mo prop gabzi. Me mo pasaz dan liniversite pa ti les 
okenn tras dira b dan mo lekz istans. Vadire tou ti ekrir lor disab mouye ki lamare ti efase dan roulman lavi ki 
san pitie kraz tou lor so sime.  
Mazorite mo bann koleg ti plis enterese ar marday pou gagn promosion olie travay pou kraz baraz lor sime 
konesans e fer ignorans  ek prezize kile. Mo bizen rekonet ki mo ti malere. E mo ti koumans bwar enpe tro.  
Sel koleg ar ki mo ti pe gagn enn ale se Malika. Li ti enn paran -tousel ki ti pe okip Robin, enn ti garson 
anviron di -zan. So boyfrenn, papa garson la, ti mor dan enn axidan . Preske mem moman ki axidan la Robin 
ti ne. Malika ti enn fam bien machour ki ti bon dan so lavi profesionel ek sosial. Mo ti ena boukou 
admirasion pou li sirtou, mo kwar, parski li ti resanble, dan so demars ek konportman, enn gerlfrenn ar ki 
mo ti amour e fou lepok mo ti etidian liniversite. Mo ti bien joukal sa lepok la. Deborah ti tro avanse pou 
mwa e li ti fer mwa konpran kler -kler. Bizar! Aster mo ti pe konpran kixoz. Kan mo ti zwenn enn fam ki ena 
enn tipti resanblans ar Deborah, mem si resanblans la  ti extra tipti, mo ti atire. Kikfwa tousa zis parski mo 
pa ti axepte ki enn fam ti kil mwa. Larogans macho? Pa'le pran perdi?  
Pou mo laniverser trannsenk -an mo ti fer enn ti fet lakaz. Drol! Mo pa ti envit Ezenn, Patricia ek Gilbert. 
Pourtan mo ti gard ko ntak  ar zot. Patricia ti gagn enn ti garson e li ti apel li Dave. Kifer mo pa ti envit zot? 
Mo pa rapel. Zame zot ti fer bezer ar mwa.  
Tar, apre dine mo ti al kit Malika kot li. So ti garson ti pe dormi dan siez deryer.  
- To kone, mo mama panse ki to ti po u fer enn bon fam pou mwa.  
- E twa ki to panse?  
- Kouma Deborah, to tro for pou mwa.  
- Deborah?  
- Enn sapit, non! … Enn paz? Kikfwa enn paragraf. Non, pli sir enn ti foutnot dan mo zistwar. Li ti fer mwa 
konpran zantiman ki mo ti tro joukal pou li.  
- Mo pa  kwar to joukal. To enn koleg ek kamwad ki mo bien kontan. Pa plis. … Atansion! Dimoun kondir 
kouma bourik! … Pa les nanye bles nou lamitie, to promet mwa?  
- Korek sa!  
SAPIT 8  
BOUZFIX  
Pandan plizier banane mo lavi mo ti roul pwenmor. Travay, divers; divers , travay. Mo ti lor enn sime drwat 
dan ladesant. Bann pie de kote sime ti pe kile dousma, telman dousma ki parfwa mo mem pa ti konsian ki 
letan ti pe pase.  
Mo mama ek mo papa, mo mama sirtou ti bien trakase. Zot pa ti pe konpran kifer zot garson pa ti pare t ena 
okenn anbision, okenn proze. Kifer li pa ti pans maryaz kouma tou zom. Eski li normal? Mo papa ki ti kwar 
dan desten ti pli koul. Souvan kan enn kou zot ti aret koze parski mo ti finn rant antret, mo ti kone zot ti pe 
koz lor mo manier viv.  
Enn zour enn lartik dan lagazet ti donn mwa enn sok. Enn entervyou Pravinn Bramsing. Sa ti lane mo 
laniverser karant -an. Normalman li ti exper lor rabase. Me la li ti al tro lwen. Dapre li pa ti ena somaz dan 
pei me dimoun ki refiz travay. Dimoun dapre li, ti tro k onta n lavi fasil, pa ti'le fer zefor. Anplis li ti dimann 
lopozision aret fer demagozi e amenn latak rasis kot pouvwar. Li pa vre ki lekonomi ti kontrole par enn gran 
bouzwazi blan; li pa vre ki pouvwar leta ti dan lame enn bouzwazi Endou kasteis ek sekter ; li ti ankor mwen 
vre ki lapres ekri ti dan dan lame enn bourzwazi Euro -Kreol. So parol ti santi pi koze konservater pou ki 
44 
 ideolozi ti'nn fini mor e ki ti pe dir for -for ki nepli ti ena klas sosial parski lekonomi dan lame tou dimoun 
depi marsan pistas z iska jeneral manejer pli gran holding.  
E lor la, koumadir pou met disel -pima lor blesir, editoyalis sa gran lagazet la ti salie sazes ek lentelizans 
Pravinn Bramsing. Li ti kler ki ti ena enn gran konplo kont lepep, sirtou ki depi enn serten tan ti finn en a 
plizier nouvo lalwa represif.  
Sa zour la dan travay mo ti al zwenn Malika pou gagn so lopinion. Li pa ti ankor lir lartik la. Mo ti dir li 
apepre seki mo ti pe resanti. Malika ti get mwa ar enn sourir gran ser.  
- Don Kisot pou remet so pastalon ek so jak et pou al redonn dinite limanite?  
- Aret fer satini laservel. Tou manier, Don Kisot ti ena so Doulsine. Mwa, mo Doulsine pa'le mwa.  
Trouve lor so figir li ti anvi fou mwa enn kamoufle me li ti pez so lalev, get anba e trankilman li ti dir mwa.  
- Davidas, t o bo n, to zenere me to kouyon. Bann disip globalizasion, bann veritab payason lor ki Prezidan 
Lamerik souy so gro bogi kawboy, finn fini trap partou. To pou kraz to figir lor miray ankor enn fwa.  
- Me lepep …  
- Lepep. Ki lepep? Ena Endou, Mizilman, Afro -Kreol … Parmi Endou ena kars ek group lengwistik. Sak group 
dan so kazot ekout so lider ki kone kimanier angourdi lespri lezot pou garanti so prop zwisans. To pou ekrir 
lartik ek liv! Seki konn lir pa enterese ar to gran lide parski li pe gagn maja dan koulw ar pouvwar agwa 
Ameriken. Seki ti kapav gagn kixoz, si li vremem anvi, li pa konn lir. Li zis kapav grifonn so nom lor enn bout 
papie e so lider finn dir li ki li admirab. Se sel laverite ki li ole kwar.  
- Ala to pesimis la! Si li pa konn lir, nou al koz a r li. 
- To ankor kwar dan koze? Ant to kozman ek soop lor tv, li pou swazir soop; li pou plengne pandan senk an 
e zour elexion li pou vot sanzman tournkivir -virkitourn.  
- Alor, pa fer nanye? Krwaz lebra, bouzfix?  
- Mo fer seki mo kapav … pa plis.  
Mo ti fane. Malika pa ti pe bouzfix. Atraver so pozision dan liniversite li ti ankontak ar bann asosiasion fam. 
Bien sir ti ena asosiasion tradisionel, asosiasion bidon. Me ti ena asosiasion progresis ki ti pe fer enn zoli 
travay dan bann rezion defavorize. Seki  ti enteresan dan sa bann ka la se ki bann fam ki ti pe mars divan -
divan, ti pe fer bann demars, ti pe al ver bann fam ki sosiete ti tret kouma lekim. Bann travayer sexiel. Se 
koumsa ki zot ti apel bann prostitie.  
Dan plizier kartie kot travay sexiel ti fe r so rekritman, bann travayer sexiel fam ti fer bann komite kot zot ti 
tom dakor pou reglemant zot aktivite. Okoumansman li pa ti fasil. Pli gro problem se ki biznes la ti kontrole 
par zom ki ti osi lie ar trafik ladrog. Normal zot ti servi violans pou kal  lelan fam. Plizer fam ti perdi lavi; 
plizier ti defigire ar lasid. Me sitiasion ti koumans ameliore kan enn group feminis ti form enn komite 
soutien nasional. Lagazet ti koumans koz problem la; bann depite feminis dan parlman ti koumans lev lavwa 
malgre k i bann onorab manm ti pe boufonn zot; bann ONG ti koumans forme. Malika ek enn so koleg ti 
mont enn kour dan liniversite pou form bann dirizan fam. Sheila ek Ramba ti swiv sa kour la.  
Mouvman la ti grandi lor enn baz solid. Bann travayer sexiel ti reysi el iminn bayan dan biznes bavant. Me 
plis enportan zot ti pe obliz kliyan servi kapot. Paralelman zot ti koumans donn formasion pou permet bann 
travayer sexiel gagn enn sime sorti dan lanfer prostitision. Bann ti korperativ ti pe permet bann ansien 
travayer s exiel gagn zot lavi dan bann aktivite ekonomik mwens imilian.  
- Sori Malika! Mo tro koz nenport.  
- Davidas, mo koko, trap enn kixoz alafwa me trap li bien. Si to anvi fer politik, fer li me fer li bien e rant 
anplen. Aret touk -touke dan bor dilo.  
Eski Ezen n ti ena rezon? Souvan li ti pe dir mwa mem zafer. Eski mwa'si mo finn enfekte par sendrom 
entelektiel? Kouma Hamlet ti dir:  
E lerla kouler determinasion  
Vinn anemik ar rezim akademik  
E bann gran -gran proze transformasion  
Zot degarni, deklenke, degonfle  
E mou vman paralize ...  
 
Eski tro reflexion ti pe paraliz axion? Non! Nou problem se ki nou pa ti pe trouve kot bizen chombo bebet la. 
Akoz samem sak kou li ti pe sape, ale. Kikfwa metod akademik ti finn touy entwision ki neseser dan sitiasion 
troub. Kikfwa …  Ayo! Komie kikfwa ankor?  
45 
 - Kifer to'nn vinn trankil enn kou?  
- To be or not to be!  
- Pa mal konpran mwa Davidas. Pa kwar mo kone ki bizen fer. Mo 'si mo dan dout parfwa. Me lavantaz ki 
mo ena se ki mo pe fer enn zafer ki lie ar mo travay e mo ena lasans pars ki mo pa finn bizen atann tro 
lontan pou trouv rezilta. Kikfwa mo finn rantre dan bon moman. Fri la ti fini mir. To konba pou pli long, pli 
difisil. Sori si mo finn bles twa. … Ki to fer tanto?  
- Mo ti pou'al poz twa mem kestion. Kifer?  
- Mo lan iverser zor di e mo pa'le pas li tousel ar mo garson ki tou manier okipe ar so devwar. To lib?  
- Sori koko, mo ti bliye sa net. Wi, mo lib.  
- Vinn lakaz, mo prepar enn ti manze e apre nou ekout Susheela Raman.  
- Susheela Raman?  
- To pou kontan so lamizik. K an Lenn ek Langleter zwenn.  
- Mwa, mo amenn enn bon boutey diven.  
- Nou zwenn tanto alor!  
- Tanto!  
SAPIT 9  
EZENN TI ENA REZON?  
Repros mo mama ti toultan dan mo zorey. Mo ti ena karant  an pase, mo pa ti ankor marye. Mo ti kouma 
gomon lor ros larivier. Malik a ti panse ki mo ti bizen chombo red enn proze e fonse. Pa ti kapav kontinie nek 
sot isi ek sot laba kouma sevret lor ros; gout enn ti nektar lor enn fler e al rod enn lot nisa lor enn lot fler.  
Antretan sitiasion dan pei pa ti bon ditou. Tandem Bramsing -Tirliplen ti  pe fer piyaz. Gran kapital lokal lie ar 
kapital etranze ti pe viz zis maximem profi lor vites. Bann nouvo antrepener pa ti kwar dan bann proze 
lonterm. Fini lepok kan kapitalis ti pe pans osi kreativite, sosial, pa zis botomlaynn. Glo balizasion ti pe bril  
zot sharam ek zot rasinn. Enn fwa ti ena enn deba lor koripsion. Reprezantan gran kapital ti vinn dir ki donn 
gous li fer parti nou kiltir profon parski dan tou relizion nou donn gous Bondie pou gagn so faver.  
Liberte antrepriz ti vin n moto prensipal, pri vatizasion ti vinn lesans ki fer masinn la roule. Mem bann ki fek -
fek la ti pe koz koze degos ti finn vinn zournalis -payason ki ti pe deklam for -for bann merit privatizasion ek 
liberte antrepriz.  
Pa ti ena krwasans me seki ti sir se ki  enn kote ti ena enn ti pogne gro lamone ek zot mamlouk ki ti pe tap 
plen e lot kote somaz ek so zimo lamizer ti pe fer ravaz.  
Parti Sir Iswar ti konn itiliz sitiasion pou regagn elektora. Pa ti neseser vinn koz program. Sir Iswar ti kone ki 
katroven -dis p oursan elektora ti vo t ar leker e pa ar lespri.  
Ti ena detrwa dimoun ki pa ti'le sap dan karay pou tom dan dife. Pa kapav sak fwa tir enn laryaz pou met 
enn lot, tir lota met monnta, tir monnta met sembou. Akoz malez zeneral boukou dimoun ki kapav lir 
lagazet e konpran enpe ti  pe koz nesesite enn trwaziem fors me personn pa ti pe donn enn explikasion kler 
ki ti bizen fer.  
Enn swar enn koleg ti envit mwa vinn asiste enn renion kot li. Ti ena enn group reflexion ki ti pe pans lor 
nesesite enn konba ki repoz l or enn program extra dapre zot. Pou zot li pa ti kestion remet an kestion 
sistem kapitalis me ti neseser met opouvwar bann dimoun ki kapav moraliz lavi piblik. Seki pei ti bizen 
dapre zot se dimoun senser ek onet ki dispoze fer sakrifis pou devlopman. Seki  zot ti konpran par 
devlopman se ki ti bizen diminie tax, pas lalwa kont komision ek gous e atir envestisman par enn sistem 
taxolide. Amizir mo ti tann zot koze mo ti konpran ki zot problem se ki zot rival dan biznes ti reysi souk tou 
bann kontra e ki zot,  zot ti pe bat lamok.  Zot'si zot ti met for pou gagn for me zot pa ti met ase for.  
Ler ti ariv ler pou poz kestion ti bien warning nou ki bann orater pa ti ena boukou letan me ki zot dispoze 
donn detrwa ti eklersisman. Mo ti lev lame pou dimann drwa koze. Bann animater renion,  sakenn ti get so 
kamwad pou kone kisannla mo ti ete. Par bann ti sign ti fer zot konpran ki mo ti pe ansegne dan liniversite. 
Ti ena boukou mefians lor zot figir. Seki ti kler se ki pou zot , bann entelektiel zot bann tirer lay ek bann  
roder lipou poul. Me  zot pa ti pou kapav anpes mwa koze san perdi lafas. Mo pa ti donn zot letan pou 
organiz rezistans.  
- "Les nou axepte ki pou lemoman pa pe trouv alternativ ekonomik me eski li pa ti pou ede si bann kapitalis 
lokal ti anpes dominasion p ar kapital etranze."  
46 
 - "Enposib! Globalizasion pa permet bann reflex sekter ek rezional. Bizen entegre lekonomi nasional dan 
mouvman global," orater prensipal ti dir.  
- "Donk, pa pou ena okenn diferans ant parti Sir Iswar, parti Bramsing -Tirliplen ek trwaz iem fors? 
Virkitourn -Tournkivir!"  
- "Erer kamarad! Nou, nou bann dimoun onet ek senser", li ti azoute. "Bon finn ler pou ferm renion. Bann ki 
enterese pou soutenir nou zefor pou moraliz lavi piblik donn zot nom Mademoiselle Chantale de Chantilly. 
Pou zot k ontribision, meyer zo t sign form stennding order. Nou pou fer leneseser."  
Apre renion, mo koleg ek mwa nou ti al kas enn poz dan enn restoran dan Caudan Waterfront. Ti enn 
lafendimwa e ti ena boukou animasion dan ansien plasdike. Ti ena lafoul partou e res toran ti plen. 
Koumad ir mo ti trouv bann vizaz Site Tarzann. Sa pa ti pou drol. Depi enntan Patricia, Ezenn ek Gilbert ale -
vini dan mo lespri. Konpare ar sa bann zouav ki mo ti zwenn zordi, zot bann sen. Mo ti pe gagn enn anvi for 
zwenn zot, koz ar zot, zw e ar zot zanfan …  
Mo koleg ti dan enn bon moud sa swar la. Mo ti dimann li ki ti ena deryer so desizion pou organiz renion kot 
li. 
- Davidas, pou mwa tousa bien senp. Triyo St Bartay, Younous Martay ek mwa Gianchand Parday nou pou 
dan prosenn gouvernman. J ounior partner me dan  gouvernman. Zot bizen mwa, to bien kone kifer. Mo 
sorti da kars mazoriter ki ti fer Sir Iswar vinn premie minis, ki finn fer Bramsing vinn premie minis - mem si li 
li pa net nou bann, so fam enn pirsan sorti dan nou lekiri.  
- To kwar ladan?  
- Mo pa kwar d an nanye. Mo kwar dan mwa. Get sa mo dalon! Bannla zot manej finans gran kapital. Mem si 
zot pa posed boukou , zot pouvwar ekonomik li imans, li reel. Regleman liniversite anpes mwa fer politik 
aktif. Bannla pe donn mwa enn job kot mo p e tous trwa fwa seki mo pe gagne aster … apart bann lezot 
benefis. Pou elexion mo pa pou bizen debours enn sou … okontrer, mo pou fer lakoup. Si mo eli, bengker 
mo pe vinn minis; si mo tonbe mo pe gard mo nouvo job plis ti prezidan bord parsi -parla. Diwana , mastana 
beta!  
- Kifer to sir koumsa?  
- Nou pe negosie ar toulede kan. Nou pou mars ar seki donn plis. Nisa ki fer douniya avanse. Prensip pa 
ranpli vant. Pa giji -giji bavant!  
- Me zot bien kone ki Sir Iswar ek tandem Bramsing -Tirliplen zot bone -blan, bla n-bone.  
- To kwar nou  pli bon? If you can't beat them, join them. Sak lobi bizen so klan dan pouvwar. Samem 
demokrasi babou.  
- Bez sa!  
- Pa bez denanye. Lavi sa! To kone Davidas, mo zalou twa.  
- Zalou mwa?  
- Yap! To sorti dan enn gran fami dan kars mazorit er ki fabrik premie m inis e to ankor enn stepne … plat. To 
zoli garson. To enn gran koko. To kone komie fami dispoze pey enn fortinn pou gagn twa? Twa, to pa mem 
kone ki to anvi. Eta bachara! Tir latet, nou mars ar twa e marke, garde, nou balie karo. Lerla  pa pou bizen Sir 
Iswar ousa lezot pierpolzak.  
- Lor ki program?  
- Mem program ki lezot. … Bliye program. Fann labou, fann lapipi. Lepep pa bizen program. Li bizen nisa, 
pecho. Kan nou gagn bon, li gagn bon. … Ki vedir sa ti sourir foutan la?  
Mo ti fer koumadir mo pa ti tande.  
SAPIT 10  
ELEXION PARSIEL  
Depi enntan mo ti pe rekoumans frekant Patricia, Ezenn ek Gilbert. Sakenn ti pe okip so ti zarden. Malgre 
plis ki di -zan separasion nou ti santi ki lalinn kominikasion pa ti tro soufer. Ti zis bizen enn bon 
meinntenenns tanzantan.  Ezenn ti koumans enn ti kenkayri e so biznes ti pe devlop bien. Travay pa ti fer li 
per. Patricia ti pe touzour travay profeser lekol primer me li ti dimann transfer pou vinn travay pli pre ar so 
lakaz. Zot de zanfan, Beatrice e k Dave ti pe grandi bien. B eatrice ti vinn enn zoli ti mamzel anviron kenz -sez 
an. So regar ti ena touzour bonte Patricia. Ti -Dave kouma so paran ti kontan apel li ti enpe setif, li ti asmatik 
me sa pa ti anpes li viv so lavi zanfan normalman. Akoz so trav ay, Ezenn pa ti ena boukou letan pou okip so 
zanfan me Patricia ti la toultan.  
47 
 Ti boukou pli difisil pou zwenn Gilbert parski li ti ena so prop lorkes e li ti pe zwe kat fwa par semenn dan 
enn gran lotel e de fwa par semenn lorkes ti pe fer repetision. Zis  enn fwa par semenn li ti l ib. Sak Lendi kan 
tou dimoun normalman okipe. So menaz pa ti pe mars bien. Pa ti fasil pou so fam. Toule tanto, apart Lendi, 
li ti pe kit lakaz boner pou al travay e li ti retourne apre minwi. Kan ti ariv ler pou li leve, so fam ti fini al 
travay e so zanf an ti fini al lekol. Li ek so fam ti pe viv kouma selibater -marye. Bann rar fwa ki nou ti pe 
zwenn - zame li ti prezant nou so fam - souvan mo ti gagn anvi dimann li si li ti pe kontinie kre zoli sante 
angaze. Me tristes dan so l izie ti fer mwa tike tansio n mo ti pou anbaras li.  
Koumsamem, enn Lendi swar nou tou ti kot Patricia -Ezenn. Sakenn ti amenn enn ti zafer. Nou ti pe pran 
enn aperitif avan dine. Televizion ti alime me personn pa ti pe pran kont. Enn kou, program ti arete po u pas 
enn flasenfo. Depite sirkonskripsion Lesperans -Yolof ki ti osi minis ti desede. Ezenn ti premie pou reazir.  
- Zoli program! Elexion parsiel baba!  
Patricia ti soke par reaxion so mari. Mwa 'si parey. Ezenn ti ena enn fler politik extra.  
- David, ala t o sans. Chombo li matlo!  
- Kifer mwa?  
- Trwaziem fors pou ne aster ou zame. To ansien vilaz tom dan sa sirkonskripsion la. To enn zanfan landrwa 
e to kars li mazoriter. Bengker sek! To pran sa siez la. E lerla nou montre zot ki nou kapav fer.  
Pandan enn la sware, vire -tourne, nou ti pe koz zis sa. Mem Gilbert so lizie tris ti pe koumans briye. Pou nou 
li ti kler ki sa elexion la ti kapav sanz peizaz politik net. Pa ti ena okenn dout ki mo ti kandida ideal.  
Lelandime boner mo ti telefonn Malika. Li ti dan enn  moud extra zovial.  
- He Ha mlet, to pou deside, to pa pou deside? Fonse koko. Aret perdi latan dan sa liniversite gaspiyaz la.  
Ler mo ti dir mo mama ki desizion mo ti finn pran li ti tike. Mo mama ti per ki mo gagn dezagreman. Me 
zame li pa ti pou met bato n dan mo larou. Kouma mo pa pa ti al fer so ti fouting matinal mo ti bizen atann li 
retourne ar dipen ek lagazet. Mo sir ki li ek so bann kamwad fouting ti finn fini koumans fer pronostik. Zot 
hobi prefere ti koz politik, diskite e fer komanter. Ler mo ti d ir li mo desizion, li ti po z lagazet lor latab, get 
mwa fix, fer enn sourir.  
- Ena tou dan nou fami: kouyoner, bachara, joubaner, triyanger. Ti mank zis sa. Fonse beta. Pa per. Nou tou 
pou ar twa. E bonnfam, fer enn sourir. To gran beta pou vinn onorab.  
- Fode li eli!  
- Samem to pe per. Si to fer portaport pou to garson mo sir li eli. Bon Das, si to bizen kixoz pa ezite 
dimande.  
- Pa, to finn fini donn mwa seki mo ti plis bizen. Bon mo bizen okip detrwa demars. Randevou dime 
gramaten. He Ma, to pa pou aret fer koumadir to finn trouv mirak?  
- To pou fer mwa vinn fol , twa.  
Mo lazourne ti extra bizi. Letansa nouvel ti pe koumans fane ki mo ti pe pans pou vinn kandida dan parsiel. 
Anverite mo ti pe koz sa ouvertman pou teste reaxion. Koze ki long! Kikenn ti tap laport mo biro. Gianchand 
Parday. Li ti ole kone si vre -vremem mo ti ena lentansion poze.  
- Si to pe mont lor ring, mach la pou enn lot kalite. Pei zaz politik pou sanze net.  
Kouma enn bon lisien lasas, Gianchand ti renifle ler e li ti kone kot bon zibie la  ti ete. So group reflexion  ti 
pe deza negosie ar Sir Iswar ek tandem Bramsing -Tirliplen anmemtan. Koumadir mo desizion ti pe fer pirog 
savire. Me kouma mo ti konn Gianchand, li osi ti pe reflesi lor valer komersial so soutien. Plis sitiasion ti pe 
vinn di fisil plis so pouvwar marsa ndaz ti pe ogmante. Mem enn elexion parsiel li ti enn bon moman pou fer 
lakoup si kone dan ki karo ti bizen koupe. Mo kwar akoz li tipti, mo pei ti res enn landrwa kot rimer ti sirkil 
vit. Soley leve , mo ti pran desizion pou poz kandida. Avan soley kouse e miser Bramsing -Tirliplen ti pe ofer 
mwa enn pos anbasader e emiser Sir Iswar ti pe propoz mwa tiket so parti.  
Sa tanto la Ezenn, detrwa kamwad ek mwa nou ti al fer enn letour dan sirkonskripsion pou tat pou. Deza ti 
koumans ena e nn ti exitasion. Gouvernman  ti enpopiler e lakot parti Sir Iswar ti bien mwayen malgre ki li ti 
dan lopozision. Toulede ti paret ize. Enn bon trwaziem fors ti pou ena sans si konn travay.  
Mo ti al kot Nas me li pa ti la. Mo ti dir so madam ki biento mo ti pou revinn get li.  
- Atann enn timama, bhaya. Li pre pou retourne.  
- Mo ena kamwad ar mwa.  
- Fer zot rantre.  
- Non, enn lot fwa.  
48 
 Mo ti sir ki pandan kanpagn mo ti pou zwenn li. Enn fwa mo ti krwaz li lor sime. Li ti zis dir mwa pa perdi 
letan kot vot ti da n lame me al travay for -for kote Yolof. Dan kote Lesperans li ti pe fer enn travay sasi san 
fer okenn tapaz. Li ti kontan dir ki soumaren atak antret.  
Ti ena boukou travay pou fer. Nou ti bizen met lord dan nou lide pou prodir enn program koeran e pratik. Ki 
nou ti kapav fer dan lop ozision e ki nou ti pou fer kan nou form gouvernman. Anmemtan nou ti bizen regle 
kanpagn elektoral pou ki li monte dousma -dousma kouma enn vag ziska ki li ariv so top lavey elexion e lerla 
kraz lor latet nou adverser, met zot plat. Ti bizen osi kolekte enp e lamone. Adverser ti ena finans par tonn; 
nou kone lamone ti pou fane kouma konfeti. Bannla ti ena kas, nou nou ti ena lima zinasion; bannla ti 
koumans ize, nou nou ti nef; bannla ti pe koz vie koze, nou nou ti ena kixoz diferan pou dir; bannla zot plito 
vie, nou nou ti plito zenn; bannla zot ti oblize divize pou gagne, nou nou ti kapav rasanble tou seki ti santi ki 
ansien ti zet zot dan kwen. Mo ti sir ki nou ti kapav eklat miray fortres labitid. Pa ti pou fasil me ti posib.  
Nou ti bien bizen fer enn konfe ransdepres pou anons nesans enn parti politik. Nou kouler ti Rouz ek Ver, 
nou senbol ti enn zetwal e nou program ti repoz lo r trwa prensip: anti -globalizasion kapitalis, protexion 
lanvironnman e egalite zom -fam. Nou ti desid pou naz kont kouran. Anzeneral bann lagazet ti septik. Parski 
nou pa ti ena mwayen, parski nou ti bann ti nen ki ti pe rod sikann ar zean me osi parski ti ena enpe mazik 
poezi dan nou parol, bann zournalis pa ti tro minn nou boyo. Zot ti prefer les nou bann adverser rize e 
pwisan desir -desir nou. Nou nou ti pare pou manz ar zot. Ariv seki ariv.  
Nou lorganizasion ti pe vinn efikas e li ti repoz net lor travay  volonter e ti ena enn pake dimoun ki ti vinn 
ofer zot led. Ezenn ti pran organizasion dan so lame; Patricia ti pe donn so bes dan r ezion Yolof ki ti 
resanble boukou Site Tarzann; mo mama ek so bann kamwad dan Lesperans ti pe fer portaport e solidarite 
fam ti pe ouver laport partou; mo papa ki ti enflian dan rezo Arya Samaj ti pe gagn boukou lasirans vot 
senpati; Gilbert, de semenn ava n elexion, ti pran konze spesial pou donn enn ti kout pous atraver lamizik. Li 
ti konpoz enn sante ki ti vinn nou im, sante ki mem nou adverser ti pe sante aswar dan tavern.  
Kan rouz ek ver pe trap lame,  
Kan rouz ek ver dir namaste  
Zetwal briye, zetwal riy e 
E mem aswar nepli fer nwar.  
 
Madam, misie, ki zenn, ki vie  
Nou dir adie vie simagre;  
Anou aranz nouvo lemonn  
Kot zanfan Bondie  
Pa dezespere.  
 
Kan rouz ek ver pe trap lame,  
Kan rouz ek ver dir namaste  
Zetwal briye, zetwal riye  
E mem aswar nepli fer nwar.  
 
Amizir elexion ti pe aprose, panik ti rant dan kan advers. Nou konba ti kouma enn nouvo poem san klise. 
Enn gramat en boner Gianchand Parday ti vinn get mwa. So group reflexion ti desid pou soutenir mo 
kandidatir. Sa zour la mem zot ti pou fer enn konferan sdepres pou dir piblikman ki zot ti dakor ar program 
Rouz ek Ver.  
Anplis nou ti pe benefisie rivalite Ant Sir Iswar  ek tandem Bramsing -Tirliplen. Dan bann renion kan zot ti 
santi ostilite, parti Sir Iswar ti donn modord ki si pa pou vot kandida Sir Iswar z et vot dan desbinn zetwal me 
pa fer pese vot kandida Bramsing -Tirliplen. Lalians Bramsing -Tirliplen ti pe dir mem z afer. Zet vot dan 
baydoum zetwal me enn vot pou kandida Sir Iswar li koumadir pe vers dile karem lor stati Satan.  
Nou bann miting ek renion n oktirn ti ena enn latmosfer fet.  
Mo ti eli ar enn mazorite konfortab.  
49 
 SAPIT 11  
ENN LOT LAKRWAZE  
Sa ti laviktwar dan  enn elexion parsiel, si nou ti konn servi li, ti pou amenn nou ver bann gran laviktwar me 
si nou ti les li mont lor nou latet ti pou amenn n ou direk ver katastrof.  
Dan nou parti nou ti bien konsian ki enn ti petal rouz boukie banane pa amen banane. Bann d irizan ek 
militan ti pe fer enn travay sasi e nou ti pe okip teren pous par pous. Mem bann landrwa ki ti ostil 
okoumansman ti pe ouver laport  timidman.  
Dapre mwa nou ti pe grandi tro vit me ti difisil pou pez fren. Boukou entelektiel ki yer ti silansie ti pe vinn 
ver nou. Dan zot lespri nou ti enn lespas liberte e zwadeviv. Ti ena osi ki ti pe sanz mouyaz parski bato yer ti 
pe koule.  
Ti ena osi  danze ki dan parti nou devlop enn serten lagorans. Regilierman Ezenn, Rajen, Sheila, Ramba ek 
mwamem nou ti pe warning bann dirizan diferan nivo.  
Dousma -dousma nou ti pe mark nou prezans dan tou sekter lavi politik ek sosial. Sitiasion dan pei ti pe 
dezen ere rapidman - somaz, koripsion, tipti ek gran delenkans, ladrog, deteryorasion lanvironnman, violans 
domestik. Nou sosiete ti bien malad. Pandan sa letan la gouvernman ti pe sey vann rev nouvo ekonomi, 
sibersite, enn kompyouter pou sak fami, axe gratis lo r enternet. Me toulezour lizinn ti pe ferme ousa ti pe 
enport travayer parski travayer lokal pa ti ena formasion  neseser. Mo bizen rekonet ki amizir popilarite 
Rouz ek Ver ti pe ogmante mo angst ti pe grandi. Ler nou pran pouvwar ti pou ena telman problem pou 
rezoud ki si lepep, ki ti pe devlop gran lesperans, perdi pasians mouvman dan nou faver ti kapav fer 
boumran g. Lot kote bann miltinasional ek siperpwisans ti pou fer tou pou ki nou larg nou pozision pou 
adopte enn politik dan zot faver. Bann bayerdefon  ki ti finn koumans finans nou ti pou met presion pou nou 
mars dan direxion lentere gran kapital miltinasional. Bartay, Martay ek Parday ti pou rekoumans zot 
marday.  
Kimannyer ti pou fer pou anmemtan regle bann problem irzan ki afekte lavi tidimoun e kouma ns sanz baz 
operasion lekonomi. Si nou ti reysi sa nou ti pou vinn enn referans kont fatalite globalizasion. Mo ti 
anpermanans lor enn lakord red ant exitasion parski nou ti pe avanse for -for ek angst ki koze par difikilte 
pou ramenn bato la dan por. … Rav ann ti pe rezone, lagitar ti pe donn lagam. Pa ti kapav kil parad. Swa li ti 
pou pase swa li ti pou kase.  
Enn sw ar, fatige, san okenn program enportan e sirtou parski mo ti bizen anpes solitid chombo mwa par 
lagorz, mo ti envit momem kot Malika. Li pa ti m aynn si mo pa ti maynn pas lasware ar enn lot kamwad ki 
pa ti enterese ar politik. Mo ti reponn li ki mo pa ti a nvi koz politik ditou. Nenport kwa me sirtou pa politik. 
Oke!  
Nikola, kamwad Malika, ti enn zoli boug, koumadir akter. Dan so lizie ti ena enn s ourir ki briye kouma 
zetwal dan lanwit tied. Nou trwa nou ti pe gagn enn bon moman, badine, riye, les ale, pa pr an traka nanye, 
viv lavi kouma li vini. Ant Malika ek Nikola ti ena enn afexion profon ki ti dat depi lontan. Drol! Zot pa ti 
pans pou viv ansam . Enn koup ideal mo ti sir.  
Nikola ti fer letid bien avanse dan enn gran konservatwar dan Lerop me li ti telman atire par lamizik Jaz ki 
aster li nepli ti pe zwe klasik ditou. Li ti vinn enn gran saxofonis Jaz repite dan nou pei e dan bann gran sant. 
So de rnie CD ti pe vande kouma gatopima so -so parmi bann nam Jaz. Me kan ti get so senplisite zame ti pou 
dir sa. Enn  lot dan so plas ti pou mari met dan zar.  
Letan ti pe koule ar telman douser ki nou pa ti pe santi li pase ditou. Enn kou telefonn kas nou rev.  
Malika ki ti pran telefonn ti dir mwa, "Pou twa sa. Babou."  
Akoz mo papa pa ti tro bien mo ti toultan dir Babou kot ti kapav zwenn mwa. Mo ti santi ki sitiasion ti grav. 
Babou ti zis dir mwa ki li ti'a bon ki mo ti retourn lakaz. Sa ti ase pou mo devinn le res. Mo de kamwad ti lir 
lor mo figir ki mo ti dan tristes ek tourman. Malika ti dimann mwa, "To sofer ar twa?" Mo ti pe kondire 
momem. Nikola ti propoze pou akonpagn mwa. Ar telman ensistans ki mo pa ti kapav refize.  
Ler nou ti ariv kot mwa, mo papa ki ti  gagn atak ti fini mor. Ti bizen okip so lanterman. Mo papa ti bien 
organize. Tou so papie ti dan lord; li ti me t dekote enn som lamone ase enportan pou ki mo mama pa ti 
bizen depann lor personn; li ti finn osi dir mwa kimanier so lanterman ti bizen ete. K ouma li ti finn viv enn 
bon lavi, li pa ti ole ki personn plore. Malgre so partisipasion dan mouvman Arya Samaj,  li pa ti ole okenn 
panndit fer lapriyer. Li ti fini dimann Gilbert sant so sante prefere, 'Lasours'. Anplis li ti ole ki so lekor pas 
50 
 Legliz Ka tolik Katborn. Pandan so vivan li ti al dimann permision Levek ki pa ti ena okenn obzexion. Nikola ki 
ti konn pr et parwas Katborn bien ti pran responsabilite pou fer tou demars neseser.  
Mo papa ti bien popiler. Kouma zot ti gagn nouvel, bann fami pros ti v ini lor vites. Omilie lanwit ti ena enn 
gran vatevien ki ti kas somey bann vwazen ki pa ti tike pou vinn rann zo t kont. Sakenn ti pran enn 
responsabilite. Mo bann kamarad dan parti ti koumans arive. Ler soley ti leve ti fini okip tou bann demars 
neseser. N ikola ek Ezenn ti pe koordinn tou.  
Pou servis set -zour mo mama ti dir mwa envit tou bann ki ti ed nou pou lanter man papa. Lerla ki mo ti 
konpran lenportans sa servis la. Pa ti zis enn fason exprim nou gratitid, li ti osi enn fason pou dir ferm -ferm 
ki lavi  bizen kontinie. Memwar dimoun mor li ti enportan me pa ti gagn drwa bliye seki vivan.  
Pou mwa plis enportan ki tou se seki ti bizen fer pou ed mama fer fas so nouvo sitiasion. Eski li ti pou kapav 
tini tousel, li ki ti depann lor papa net? Mo ti dimann li  si li ti ole res dan sa lakaz la, ousa al viv dan enn ti 
flat. 
- To'le touy mwa, beta. Mo bien isi. Twa ki to p ou fer aster?  
Mo ti deza dir mo paran ki mo ti pe anvi pran enn lakaz dan rezion Albion me mo ti ranvway desizion la kan 
mo papa ti pe koumans g agn problem lasante.  
- Difisil pou les twa tousel isi.  
- Non, beta. Ena Babou; ena bann vwazen. To papa finn kit  ase lamone pou mo viv. Mo pou dimann mo 
kouzinn Ratna - li vev non - vinn viv isi. Pa trakase. Mo pou debrouye. Twa, viv to lavi, mo garson.  
Enn semenn pli tar mo ti demenaze. Batiman ki mo ti pran ti ase gran pou konbinn biro ek lakaz. Lor premie 
nivo ti  pou ena mo biro, biro Ezenn, Rajen, Sheila, Ramba, biro sekreter ek enn lasal konferans. Mo ti pou 
viv lor letaz. Mo ti ena tou seki bizen.  
Elexion zeneral ti pe aprose. Lalit ti pou sere. Siperpwisans ek bann miltinasional ti pe dimann Sir Iswar, 
Bramsin g ek Tirlipen tom dakor pou bar larout bann 'teroris anti -globalizasion'. Labank Mondial ti pe donn 
enn ta soflonn avek moratwar pou permet gouv ernman fer barakat. Ti mem ena enn ta resours pou grat 
lamer, pentir lesiel. Malgre sa, sondaz ti pe montre ki n ou ti ena enn ti lavans lor nou adverser. Zot pa ti pou 
les pouvwar sape. Mo ti dir bann kamarad ki nou ti bizen bien vizilan.  
Depi enn bout let an ti pe ena enn seri krim ek oldep: oldep labank, oldep bizoutri, oldep dan lotel. E sak fwa 
gouvernman ti pe k oz 'konplo teroris'. Mem Sir Iswar, lider lopozision, ti pe koz sa kalite koze la.  
Enn swar ti ena sok zeneral dan pei. Dabor nouvel ti tonbe ki  enn bom ti eklate dan batiman stasion 
televizion gouvernman ki ti touy plizier dimoun. Erezman stidio ek transm eter pa ti andomaze. Answit 
Bramsing, Tirliplen ek Sir Iswar ti paret ansam lor mem plato pou anonse ki dapre zot lenformasion enn 
komando sorti  dan enn pei repite pou so axion teroris kont demokrasi ti responsab. Zot ti reysi zot kou 
parski zot ti ena zot  azan andan pei ek alenteryer stasion televizion. Demokrasi ek liberte ti andanze. 
Gouvernman avek soutien lopozision ti pe met enn letadirzans pou kraz latet bann mons ki Satan ti 
anvwaye pou fer ditor. Nou pei, ziska tou rant dan lord, pou gouverne par e nn gouvernman linite nasional 
dirize par enn triyonvira "parey kouma ti ena dan Rom Ansien kan bann kriminel ti touy Gran e Nob Zil 
Sezar".  
Mo t i konvok enn renion irzan biro -politik. Bien sir nou ti pou bizen denons sa galimacha la; bien sir nou ti 
pou al ert lopinion lokal ek mondial. Me kestion fondamantal se , “Ki nou ti bizen fer ”? Nou ti abitie travay 
dan transparans, dan legalite, dan demokra si. Nou pa ti konn fer lalit gerila. Rajen ti partizan ki nou rant dan 
klandestinite. Ezenn ek mwa nou ti konven ki ki nou ti bizen res seki nou ti ete: enn parti demokratik ki pou 
servi demokrasi pou grandi demokrasi. Bann zenn ti plis atire par lalinn Raj en. Parti ti konn so premie gran 
sekous. Pou evit konfrontasion nou ti prefer posponn deba. Nou ti dimann tou di moun retourn da n baz pou 
kone kimanier lepep pe reazir. Sheila ek Ramba, zot kote, ti desid al delavan ar zot proze pou mobiliz bann 
fam kont di ktatir. Depi ki sa de la ti rant dan parti nou lafors kote fam ti extra grandi. Zot ti bann militan 
feminis depi  bien lontan. Dimoun ti ena boukou respe pou zot. Zot ti konn motive, organize ek mobilize. Zot 
ti ena bann selil partou dan pei. Zot ti parmi b ann premie fam ki ti al donn koudme bann travayer sexiel pou 
form bann korperativ self -help. Ant zot ek Malika t i ena enn relasion solid depi lepok zot ti swiv kour 
lidersip dan liniversite.  
Selman, mo ti dir zot, fer bien atansion. Nou ti bizen pare pou f er fas kont terorism leta. Lapolis, sirtou 
lapolis sekre, pou vinn bien -bien feros. Ler nou ti separe mo ti sant i ki mo ti pou perdi boukou kamarad. Ena 
ki ti pou ale parski zot pa ti pou dakor ar mwa; ena ki ti pou zwenn tase. Mo ti rapel ki fek -fek la mo  ti 
angwase parski ler nou ti pou form gouvernman nou ti pou gagn gro difikilte met anpratik bann reform ki ti 
51 
 neseser. Sa problem la ti rezoud par limem. Aster nou problem se kimanier nou ti pou sirviv siklonn ki ti pe 
kraz lor nou.  
Ler tou bann kamarad t i fini ale, mo ti vers enn ti drink e alim rajo lor BBC World Service. Ti ena enn 
program lor bann travayer sexi el dan Calcutta dan Lenn. Kimanier zot ti debaras bann parazit ki ti pe 
explwat zot, kimanier zot ti aprann metie pou ki zot pa tom lor lapay ka n laz rantre; kimanier zot ti obliz 
kliyan servi kapot pou protez zotmem kont SIDA. … Malika, Sheila, Ramba, tra vayer sexiel dan Calcutta. 
Samem lespwar. Ti ena enn mouvman global kont dominer, imiliasion. Enn mouvman global anfaver dinite 
imen.  
Kikenn ti pez sonet. Salerla? Kisannla sa ti kapavet? Mo ti alim lalimier deor e al ouver laport. Mo ti bien per 
ki lapoli s ti finn debarke pou ramas mwa. Ar bann nouvo lalwa ek regleman li ti telman fasil atas lake 
ferblan.  
Nikola ek Babou! Babou ti koz premie.  
- Das, to tousel?  
- Bann kamarad fek ale.  
- Nou kapav rantre?  
- Sori! Bien sir, rantre. Nikola, kimanier?  
- Korek. Doub sis.  
Zot ti vinn gete si zot ti kapav fer kixoz pou mwa. Ki zot ti pou kapav fer? Enn artis ek enn boem. Nou ti al 
dan mo salon prive lao.  
- Das, Nikola ek mwa, nou finn desid pou viv ansam.  
- Zot…?  
- Wi, nou 'gay'.  
- Mama kone?  
- Li soupsone. Bonnfam enn malinn.  
- Li pou viv tousel?  
- Li ek so kouzinn. Zot gagn li bonn ansam. Mama finn vinn prezidant so komite trwaziem -az. 
Nikola ti paret pl i preokipe par sitiasion politik. Eski li ti kapav fer kixoz pou ede? Kikfwa li ti bizen alert 
Komision E nternasional Drwa Imen. Li ti ena boukou kontak dan sa domenn la. Sa ti enn bon lide. Mo ti dir li 
al delavan. Bann enstitision materyel ti pe soutenir  diktatir. Ti bizen ki bann enstitision moral lev lavwa.  
Ler zot ti ale, lame dan lame, mo ti sey dormi e npe san reysi. Vire, tourne, alim lalimier, tengn lalimier, alim 
rajo, tengn rajo. Abba mem. Mo kwar li ti ver kat  er dimaten ki somey ti pens mo lizie . 
SAPIT 12  
LETO TI PE SERE  
Ler mo somey ti kase soley ti fini leve. Mo ti enpe grogi. Me bien vit realite  ti pran so plas dan mo latet ar 
foul lafors. Taler mo ti pou bizen al parlman e mo ti kone ki ti pe atann mwa: terorism verbal. De tazar ti 
finn marye  pike e bann bakbencher ti sirman pou gagn enstrixion pou fer mo lavi amer. Zot pa ti pou ezite 
pou bat m wa enn bate bef. Dan lopozision nou ti pou zis detrwa e zot ti pou fer tou pou touf nou lavwa. 
Erezman ti pou ena detrwa depite ki, mem si nou pa ti da kor lor boukou zafer, ti pou reziste gouvernman so 
tandans dominer.  
Mo ti dekonekte telefonn avan mo ti a l dormi e ler mo ti rekonekte li li pa ti aret sone. Zournalis, 
senpatizan, piper gouvernman ki ti gagn enstrixion zour mwa, maltret mwa, entimid mwa. Ler zournal 
televize, mo ti alim televizion. Matrakaz ti pe kontinie. Bann lagazet ti klerman per pou sor t kare -kare. Wi, 
me; wi, me; wi, me!  
Nou ti oblize mont enn rezistans me li ti pou bien -bien difisil. Nou parti ti bien zenn e nou ti grandi tro -tro 
vit, telman vit ki nou ti perdi kontrol lor bann evennman. Nou ti ena enn nwayo militan solid me nou nouvo 
kiltir politik pa ti bien anrasine dan baz sosiete. Nou ti bizen letan me aster irzans ti pe swiv irzans.  
Eski mo ti fer enn erer rant dan elexion pars iel? Ti ena serten obzervater politik ki ti pans koumsa sa lepok 
la. Zot ti ena rezon? Kikfwa! Ena lezot ki ti foul dakor sa lepok la, ki aster ti pe dir ki zot ti kone mo ti pe fer 
erer kan mo ti deside pou poz kandida dan parsiel. Malen apre kou! Sa lepo k la mo ti sir mo ti pran bon 
desizion. Ti bizen pran desizion. Mo ti pran li. Seki ti finn arive ti finn  arive! Pa ti kapav met aryer aster.  
Sak zour ki ti pase ti pe amenn so kargezon move nouvel. Triyomvira ek zot konseye sekirite ti pe organiz 
represio n dan enn fason efikas. Zot pa ti aret bann latet dabor me bann dirizan lokal dan vilaz, dan kartie. Ti 
52 
 aret zot, gard zot innkominikado e apre detrwa zour ti ena bel -bel tamtam lor televizion. Entel ti konfese ki 
li ti enn teroris peye par terorism entern asional e ki pran lord ar enn servo lokal ki ti opere dan lanonima. 
Lapolis ti ena bann soupson lor idant ite servo la me ti pe atann moman propis pou pas alatak. Kominike 
ofisiel pa ti dir, biensir, ki ti servi tortir pou fors dimoun sign konfesion.  
Lapoli s sekre ti pratik politik soufle -morde. Ler li ti ramas enn ti militan lor baz e pa ti ena okenn reaxion 
parmi dimoun dan lokalite parski lafreyer ti fini paraliz bann lespri e lagazet pa ti pe dir nanye parski 
otosansir ti fini rant dan labitid, li ti kou mans aret bann dirizan enpe pli enportan ki ti ena enn pli gran 
repitasion. Koumsa, dousma -dousma zot ti pe mont ver lao dan lorganizasion.  
Enn mwa pli tar lapolis ti aret Sheila ek Ramba e ti akiz zot pou trafik ladrog ek biznes prostitision. Zot ti al 
enpe tro lwen. Ti ena remou dan popilasion. Enn editoryalis ti mem ekrir: 'Enough is Enough'. Me 
gouvernman  ti reysi so kou. Li ti dir ki lapolis ti pe fer so travay apartir lenformasion ki li ti ena e ki ti bizen 
les lakour deside. Taktik ti sanze. Ti kouma ns servi arselman legal. Ti pou aret nou, met fos akizasion e lerla 
les nou debat dan lakour. Lagazet ti pou pibliye bel -bel reportaz, dimoun ki kontan nouvel sansasionel pou 
gagn li bonn e nou, nou pou rent nou nam, depans nou lamone e perdi nou letan sey  sorti lor kosion e 
reponn akizasion. Letansa letan ti pe pase e pei ti pe al ver elexion zeneral san ki nou ti pe reysi fer veritab 
travay politik. Terorism leta ti efikas.  
Triyomvira ar soutien masif siperpwisans ek gro kapital miltinasional ti pe konsol id zot pozision. Zot ti pe 
reysi fer verni demokratik anpes pouritir paret; ti pe servi parfen pou kasiet  santi pi.  
Si zot ti aret mwa, enn depite lopozision, sa ti kapav zwe dan mo faver. Lapres lokal ek enternasional ti pou 
kriye; bann enstitision moral ti pou proteste e bann demokrat alenteryer siperpwisans ek pei devlope ti pou 
met presion lor zot gouvern man pou kondann represion ek diktatir isi. Repitasion bann dirizan nasional ek 
enternasional ti pou gate. Zot zimaz pa ti pou zoli -zoli. Me diktatir ti  vinn malen. Zot ti les mwa an 'liberte 
kontrole', koup lerb anba mo lipie, obliz mwa servi mo letan ek r esours lor axion defansiv ziska mo perdi 
souf. Dan parlman zot ti sanz zot manier. Bann dirizan ek bakbencher pa ti agresif ditou; zot ti pe donn mwa 
tou letan ki mo ti bizen pou poz kestion e pou koze sou kontrol spiker ki ti enn politisien rize, enn vie renar 
ki pa ti kwar ditou dan separasion pouvwar. Ekzekitif ek lezislatif ti fini vinn enn. Dan zidisier ti ena enn 
rezistans timid -timid. Me laplipar ziz ek mazistra ti pe zwe zot fim, pas bagou ar pouvwar parski bann ki 'ti 
fer bon zanfan' ti sir ki zot ti pou gagn travay soukontra kouma konseye ousa prezidan komision danket kan 
zot pran pansion.  
Enn kote gouvernman ti reysi ansenn bann enstitision ek bayonn liberte; lot kote ar led siperpwisans ek 
Labank Mondial li ti pe met for dan devlopman enfrastrikt ir. Boukou santie ti pe ouver: konstrixion larout 
ek batiman, batiman ek larout.  
Pandan de -zan sa ti dire. Parti Rouz ek Ver ti depaye net. Ti bizen bo ukou letan ek resours pou rekonstrir 
nou lorganizasion. Nou parti ti pou konn enn peryod difisil me tousa  pa ti dramatik. Nou ti zenn, plen ar lide 
ek antouziasm. Lavi ti divan nou. Deza ti koumans ena plis dimoun ki pa ti per pou koze; plis dimoun ki ti p e 
revinn ver nou. Dan rezion kot nou ti reysi fer enn travay dirab, lorganizasion ti pe regagn so misk; t i ena osi 
rezion kot nou prezans ti plito meg. Dan fon mo leker mo ti trouv sitiasion la kouma enn boner dan lapo 
maler.  
Depi detrwa mwa plizier kees k ont nou ti pe reye ousa dismis. Bann fam dirizan dan parti ti pe vinn 
politikman for ek popiler. Zot lenf lians ti pe grandi atraver bann diferan klas sosial e apart enn rezo nasional 
zot ti form parti enn rezo enternasional. Gouvernman ti realize ki ler zo t ti fer aret Sheila ek Ramba ar fos 
akizasion zot ti fer enn mari gaf. Senpati pou nou de eroinn ti ogma nte partou. Solidarite fam ti enn zafer ki 
politisien zom pa ti pran kont ou plito pa ti konpran. Enn evennman ki personn pa ti atann ti boulvers tou 
bann done. Pou devlopman lendistri textil plizier lizinn ti fer vinn travayer fam depi Lasinn. Zot ti bien  forme 
dan itilizasion bann masinn modern e travay pa ti fer zot per. Zot ti pe avoy zot saler dan zot pei e zot ti pe 
viv lor kas overtaym. Personn pa  ti pe enteres ar zot kondision travay ek kondision dan lakel zot ti pe viv. Ti 
ena koze ki zot ti pe sib ir move tretman e ki ti pe mem fors serten rant dan prostitision. Anverite zot ti pe 
sibir enn nouvo kalite esklavaz. Ironi dan tousa se ki bann dimoun  ki toultan ti plengne ki zot anset, esklav 
ek kouli, ti pas mizer dan lame patron , ti trouv sa normal ki  bann zouvriye fam Sinwa sibir mem tretman. 
Ramba, Sheila, Malika ek zot bann kamarad pa ti dakor. Zot ti pe denons depi lontan explwatasion sovaz ki 
travayer Sinwaz ki pe sibir. Enn zour pei antie ti aprann ki tou bann tifi la ti desann dan lari, mars lon g-long 
distans ziska lambasad zot pei e laba zot ti dimann lotorite retourn zot dan zot pei. Mouvman feminis ek 
53 
 bann asosiasion femininn ti soutenir zo t san -pour -san. Koumadir ti ena lame Bondie ladan parski sa ti 
montre diktatir ki li 'si ti ena so termin is. 
Enn swar, detrwa semenn pli tar, dan zournal televize nou ti aprann ki gouvernman ti lev letadirzans ek ti 
disoud parlman. Ti pou ena elexion dan d e mwa. Zot ti konpran ki zot ti bizen fer vit parski sitiasion pa ti 
pou bouzfix.  
SAPIT 13  
SITIASION DEBLOKE -REBLOKE  
Ti bizen swasann -dis kandida. Enn par sirkonskripsion. Parti ti desid pou met trann -senk fam ek trann -senk 
zom. Li ti kler pou nou ki nou p a ti pe al pran pouvwar me nou ti pou donn politik nou pei enn nouvo 
oriyantasion. Ezenn ek  Rajen ti propoze ki nou met enn mazorite fam dan sirkonskripsion sir me Sheila ek 
Ramba ti donn plis enportans merit ek kapasite travay. Malgre sa ti ena plis bouko u kandida fam dan bann 
sirkonskripsion sir. Dapre enn senario rezonab, nou ti pou gagn ant douz ek kenz depite. Si sa ti realize nou 
ti pou ena enn baz solid pou devlop nou axion politik e prepar pei pou bann transformasion veritab.  
Nou ti reysi fer enn me yer performans: douz ti eli direkteman ek sis atraver proporsionel - dis ladan ti fam. 
Mwa mo ti tonbe parski mo ti repoz dan mem sirkonskripsion kot mo ti eli dan parsiel, enn bastion Sir 
Iswar. E mo pa ti met mo nom dan lalis priyoriter pou proporsionel.  Enn lider, dapre mwa, pa ti gagn drwa 
rod seke.  
Ti finn ariv ler pou fer bilan, repans nou  axion fitir e miskle nou lorganizasion pou fer fas bann nouvo batay 
ekonomik, politik ek sosial. Li ti normal ki mo demisionn kouma Lider e mo ti propoz e ki swazir Ramba pou 
ranplas mwa e ki Ezenn res Depyouti -Lider. Pa ti ena deba parski tou bann kamarad  ti konsian nesesite enn 
nouvo depar. Mo ti axepte pran prezidans ki, dan nou parti, ti enn pos senbolik.  
Pandan detrwa lane mo ti viv exes vites e mo ti ena bien le ntansion ralanti. Plis enportan, mo ti bizen letan 
pou reorganiz mo lavi. Mo pa ti ena oken n reveni e rezerv ti fini plat. Bann kamarad dan parti ti propoz pou 
donn mwa enn reveni mansiel pou mo zwenn de bout. Me sa pa ti enn solision. Mo ti bien bizen enn  travay . 
Me lakel ? Mo pa ti anvi retourn liniversite. Resers ek lansengnman ti fini perdi z ot atraxion dan mo lespri. 
Pandan detrwa semenn mo ti kouma enn plant brile ar soley e ki ti pe atann enn gout lapli. E mo ti gout 
lapli ti pe refiz tonbe. Mo ti osi  bizen enn landrwa pou viv parski lakaz Albion ti kartie zeneral parti. Pa ti ena 
okenn irz ans me sa pa vedir ki mo ti gagn drwa trenn lipie, pa fer nanye.  
Mo ti dan mem sitiasion ki Tornado enn Dimans tanto bien lontan dan Lesperans. Mo ti finn zwe mo der nie 
mach lor teren politik.  
Pandan pre senkant -an mo ti finn akimil konesans ek experyans s an dekouver vre sime.  
SAPIT 14  
FER LAPLANS DAN LAGON ZISKA …  
Souvan mo ti santi koumadir mo ti pe fer laplans dan lagon. Mo ti pe flote; divan ek vag ti pe marye pik e 
pou say mwa agos, adrwat, agos. Me mo pa ti konn ni gran dilo, ni profonder kot ble pal vinn nwar parski 
lalimier soley dimann pardon. Depi Tornado ziska Rouz ek Ver mo liniver ti grandi anlonger ek anlarzer me 
so epeser ti res plito meg. Kifer mo ti tou ltan santi koumadir kixoz manke dan mo lavi. Mo ti ena enn PhD 
an Istwar. Lagazet ki t i pe pibliy mo lartik ti ofer mwa enn job permanan enteresan. Donk mo problem 
finansie ti fini rezoud. Mo ti touzour prezidan enn parti politik ki ti pe vinn plizanpli fo r ek ki ti ena 
rekonesans enternasional. Mo ti ena enn pogne kamwad entim ek senser. M e malgre tousa ti ena enn vid 
dan nwayo mo lekzistans.  
Enn zour direkter lagazet pou lekel mo ti pe travay dimann mwa si mo ti pou axepte pran responsabilite 
organiz enn gran fet popiler pou selebre laniverser senkant  an nou lagazet. Mo bizen rekonet ki mo  ti 
kontan organiz fet; mo ti kontan prezans lafoul; mo ti gagn plezir trouv plezir lor figir dimoun ler zot ti 
dekouver kixoz extra. Normal mo ti axepte sirtou ki mo ti pou gagn foul sipor direxion ek staf nou lagazet. Li 
ti enn extra chalenj.  
Mo ti regro up otour mwa bann meyer animater ek artis e nou ti plann enn maha -proze. Nou ti swazir enn 
sayt orizinal. Tou ti pare pou gran zour. Lavey, aswar, nou ti pas tou anrevi e  tou ti paret rekta anplas. Mo ti 
bien fatige e somey ti chombo mwa kouma mo ti poz la tet lor lorye. Omilie lanwit enn lavwa ti kas mo 
somey pou dir mwa: "Pa fer gran -nwar mo piti! Lapli fer lenz kanze vinn kataplas." Mo ti pran detrwa 
54 
 segonn pou konpran k i ti ariv mwa. Mo ti fer enn kosmar. Ayo! Vremem mo ti bliye chek plis enportan: an 
Mars ki kalite letan gagne dan landrwa kot fet ti pou deroule? Ki mo ti kapav fer? Mo ti pe transpir gro. Mo 
pa ti kapav telefone omilie lanwit. Ti bizen atann soley leve. Panik! Mo ti kit lili, tom lor zenou, dimann 
Bondie pardon. Tou sa letan la , mo ti kwa r mo ti ate. Li vre ki mo ti ena enn kamarad pret ki enn zour ti dir 
mwa dan so manier sek -sek: "To osi ate ki enn gout laroze lor enn petal roz ki pe reflekte enn reyon lalimier 
soley." Li ti reysi met dout dan mo latet me mo ti riy enn gran kou e nou ti koz enn lot koze.  
Enn dimoun ki nou krwaze, enn evennman ki nou traverse parfwa vir tou anbalao e nou sertitid, tranpe dan 
transpirasion frwad ki lafreyer fann lor nou, d ebalans nou e obliz nou re -eple nou nom. Nou tou, enn zour 
pa enn zour, nou trouv noum em lor larout Damas. Laplipar fer koumadir nanye pa finn arive e zot kontinie 
zot sime, lizie ferme ek zorey bouse. Me ena ennde ki realiz vit ki vre souvan kasiet deryer  paret, ki bizen 
desir vwal laparans pou trouv kler. Li telman pli fasil fer vadire to u normal.  
Mo kosmar dan lanwit ki ti vinn avan gran evennman lor ki mo ti met pwa mo kapasite, nom ek repitasion, 
ti kas mwa ande. Si lapli ti pou tonbe tou ti pou vinn m astok. Lelandime boner mo ti telefonn stasion 
meteo. Konfirme. Samem peryod plis mouye  dan sa landrwa la. Zot ti pe prevwar enn letan lapli -lapli pou 
lazourne. Si ti koup mwa pa ti pou ena disan.  
Toultan mo mama ti pe dir ki pese pey lor later. Mo ti finn marsand toufann ki ti finn swazir so moman pou 
grenn lor mwa aster. Mo ti kwar dan pre nsip larezon; dan 'fale vwar pou kwar'. Tou leres ti zistwar vie 
bonom, vie bonnfam ki kwar dan siperstision. Konesans siyantifik ti kapav anpes mwa fer erer me pa pou 
kapav pardonn mo erer e bar mo gorl. Dan lavi, anverite, ena boukou kixoz ki depas kad l arezon. Malsans 
nou konpran sa kan dibwa pwent ar nou. Fode nou manz lapousier pou nou realize ki tou seki vizib fini dan 
lapousier. Lavi pa fasil. Li pa kapav fasil. Li fri enn evennman ki ti arive plis ki 15 miliar banane desala: Big 
Beng. Mo papa, lepok  Tornado, ti kontan dir ki lavi li enprevizib kouma enn mach foutborl. Boul ron, laplenn 
kare. Amizir mo dekouver konplexite mo lavi mo ti realize ki lavi li ti kouma mil  mach foutborl ki ti pe zwe 
anmemtan dan enn fraxion segonn atraver lespas ek letan.  
Sa zour la lesiel ti bare. Tanzantan ti ena enn ti soley timid. Pa ti ena lapli. Enn mo koleg ti mem dir: "Enn 
mirak sa!" Ver enn -er tanto enn labriz ti pous niaz ver lwes  e lesiel ti vinn ble. Ler fet, ki mo ti apel "Spektak 
Zanfan Larkansiel", ti koumanse  ti ena enpe niaz ki ti pe ramase dan les me tou ti pe deroul dan lord.  
Zis kouma spektak ti ariv so top e ti pe sarye tou dimoun lor lezel limazinasion ek bote, enn lark ansiel extra -
bote ti paret lor lesiel koumadir Bondie ti pe sign enn kontra lamour ar zanfan larkansiel. Enn frison ti 
travers lafoul. Boukou regar ti tourn ver mwa, regar plen ar admirasion.  
Mo lizie ti plen ar larm. Lazwa ek laont, gratitid ek imilite ti  gonfle mo leker ek chombo mo lagorz. Lerla ki 
mo ti koumans realize ki dan lekzistans  ti ena emosion ki ti pli for ki larezon.  
SAPIT 15  
TRWA -ZER 
Enn zour Patricia ti dimann mwa si mo ti kapav ekrir enn ti pies teat ki li ti pou servi ar so bann zelev adil t ki 
ti pe swiv koudiswar ki so ONG ti pe done. Mo ti enn istoryen, enn zounalis. Zame  mo ti sey ekrir poem, 
zistwar ousa pies teat. Me mo ti anvi seye. Enn lot lakrwaze, enn lot chalenj.  
Pies la ti pas dan enn prizon kot ti ferm enn santer angaze ki ti pe  agas lotorite politik ek lapolis par so 
manier kategorik denons lenzistis, koripsion ek fer dominer. Lapolis pouri ti desid pou touy li e fer kwar ki li 
ti enn droge ki ti swiside parski li ti anmank.  
Mo ti kit maniskri la ar Patricia e nou ti donn randev ou kot li pou diskit pies la e gete ki amannman ti 
neseser.  
Ler nou ti zwenn, li ti di mann mwa kifer zis trwa -zer mo ero ti mor dan so selil. Mo ti reponn li, "Pa kone. 
Zistwar la ki koumsa. Kifer to dimann mwa sa?"  
- Zezi ti mor zis trwa -zer. To ti kone?  
- Non.  
- Enn zoli pies David, enn zoli pies. Mo pou sey fer enn bon travay ar sa. Mers i. 
Dan pies la mo ti pe fer enn paralel diskre ant mo ero ek ero Nouvo Testaman. Toulede ti mor trwa -zer. 
Kwensidans? Ousa …? Non, pa posib.  
Apre nou experyans negatif da n Site Tarzann, Patricia ti retir li pandan enn bon bout letan e ti konsantre lor 
so responsabilite profesionel ek domestik. Ler so bann zanfan ti vinn ase gran, li pa ti kapav reziste anvi 
55 
 retourn lor teren sosial. Li ti dir mwa ki li ti santi koumadir en n lafors pli for ki li ki ti pe ris li. Enn emosion, 
enn entwision ki ti pli for ki l arezon.  
Me Patricia pa ti refer mem erer. Olie al ver dimoun pou ed zot endividielman, li ti desid pou apiy lor 
formasion bann lider diferan nivo. Sa pa ti bet ditou. Atra ver so bann stazier li ti prezan partou san ki li li ti 
bizen laba fizikman. Enn zour  ler nou ti pe koz -koze apre dine, mo ti dir li, "Bizen enn nouvo Moiz pou gid 
bann dan pens atraver Lam er-Rouz."  
- Nou ena nou Moiz. Moiz Alagenn.  
- Pa enn lot Tirliplen?  
- Mo pa kwar.  
Moiz Alagenn ti enn metis ki ti alez dan lanvironnman lavil kouma laka npagn. Li ti resanble Simon, gorli 
Tornado. Kouma Simon li ti rant dan tou lasos. Me li ti mil fwa pli for. Li pa ti perdi letan zaza e li ti konn koz 
ar dimoun, ekout zot  e fer zot azir. Li ti ena karism. Mo ti deza tann so koze lepok mo ti depite. Mo ti al get 
li pou gagn so soutien pou parti Rouz ek Ver. Avek polites, li ti fer mwa konpran ki li pa ti enterese fer politik 
e li pa ti'le perdi lamitie Francois Tirliplen ki  ti so kamwad depi ki zot ti sof ban lekol primer ansam.  
- Patricia, otan ki mo rapel , Moiz mefie politisien. Lefe ki to marye ar Ezenn …  
- Li gagn zafer ar mwa, pa ar Ezenn.  
- Sori!  
- Pardonn mwa David. Mo pa ti bizen sap lor kal ar twa. Mo'nn plen ar dim oun ki refiz fer diferans ant 
Patricia ki marye ar Ezenn ek Patricia, travayer sosial . Mo kontan mo mari. Li finn toultan soutenir mo zefor. 
Depi ki li anplen dan politik li fer tou pou ki nou idantite res bien separe. … To'nn trouv lartik dan lagazet 
zord i? Enn politisien dan so entervyou fer expre pou melanz toulede pou fer kwar ki mo se rvi mo ONG pou 
soutenir travay politik mo mari. E zounalis la , ki konn bien zefor ki mwa ek Ezenn fer pou evit amalgam, 
tranp dan lasos la … par expre pou sey anbaras mwa.  
- Personn pa pou pran zot kont. Tou dimoun kone ki sa zounalis la so plim tranpe dan  polank politisien la, 
zournalis -payason. Pa les zot kas to moral. Travay ki to pe fer li extra. Pa les detrwa pouri anpes twa dormi. 
… Aster ki mo nepli fer politik aktif , to kwar Moiz pou axepte kolabor ar mwa lor serten proze? Dan lepase 
mo ti al ver li  e poliman li ti fer mwa konpran ki li pa ti trouv lizour dan politik malgre ki so meyer kamwad …  
- Francois Tirliplen. … Les mo dimann li. Si li dakor nou kapav zwenn oto ur enn bon kari. The first supper.  
Patricia ti toultan bos lor fer bann remark orizin al, sok e etranz ki fabrike par enn lespri ki ti ena so prop 
fason get lekzistans, lepase ek lavenir. Laflam dan so regar ti pe grandi ar letan. Ti enn laflam ki pirifie s an 
brile, ki donn anvi pran risk mem si bizen gagn klos lor sime, ki fer per par so l afors e nouri par so bonte 
dou. Kikfwa samem sa ki mo papa ti apel Shakti, lenerzi san lakel pouvwar maskilen ti fizet. Ler li ti koz 'first 
supper' ti koumadir li ti pe f er enn ti jok me mo ti santi ki deryer jok la ti ena plis ki enn s oue. Enn 
presantima n? Enn vizion lavenir?  
Nou 'first supper' ti enn gran sixe. Moiz Alagenn ti enn gran lespri ek enn gran leker. Li ti enn melanz 
profeser, pret ek artis. Li ek Patricia ti ena enn zafer ankomen. Enn talan bien rar. Zot ti koumadir bann 
bizoutie lespri … non ! … plito bann bizoutie nou nam. Zot ti kone kimanier fer nam bann seki pli dan pens 
briye kouma enn bizou.  
SAPIT 16  
ZISTWAR MOIZ  
Moiz ti enn metis ki par so louk ti fer e nn fizion Lafrik, Lerop, Lazi. Li ti meg, ot; so seve nwar ti desann lor so 
ledo anke dseval; so labarb fourni ti bien swagne. Kan li ti pase , so fam kouma so zom ti vire -tourne pou get 
li. Nanye pa ti rif -raf dan so degenn. Li ti prop dan so lekor ek dan s o lespri; dan so manier marse, dan so 
manier koze. Pa kwar li ti fezer. Ditou. Okontrer, sak mouvman, sak zes ti kouma enn lapriyer pou dir l avi 
mersi. Apart Patricia mo pa ti konn personn avan ki ti senboliz lavi so boner ar so maler, so lazwa ar so 
tristes, so lespwar ar so tourman, so lamour ar so soufrans. Mo ti pe koumans konpran ki si nou ti konn 
gete, partou -partou nou ti pou trouv sa ka lite spesimenn rar la. Me fale konn gete. Si nou ti get atraver 
Holly -Bollywood nou gete ti pou fer rikose lor sirf as ziska li tas dan kav. Depi Big Beng bann kontrer pe mate 
e ler fer kont lor larout, toultan seki bon ki tir latet finalman me li pa res di van tro lontan. Seki pa bon li pa 
dormi. Li 'si li tras so sime pou souk premie plas. Alors, pa gagn drwa perdi kou raz. Kan sitiasion mir vre 
lider -gid, pa lider -vid, pou tras sime pou ki nou travers Lam er-Rouz. La nou ti dan youg fernwar me laba dan 
les lalimier ti pe kas pares.  
56 
 Kan Moiz ti enn zennzan li ti mari galan. Bann pies ti pe grene dan so lebra. So lapeti ti  feros. Kouma enn 
afame ki gagn fen toultan , li ti gout tout sort kalite fri, legal -ilegal, moral -imoral. Dan so kafe pa ti ena triyaz.  
Enn s war li ti al kot enn travayer sex. Radika ti enn zoli fam ki ti extra bon dan so metie. Li ti konn fer so 
kliyan zw ir. Me zame li ti les so kliyan anbras li lor labous. Sa, li ti dir, li ti gard pou so bieneme. Apre enn 
premie kontak Moiz ti donn li randev ou pou enn lot kou, enn lot kou, enn lot kou e amizir letan pase zot ti 
koumans pas lanwit net ansam. Lamour ti ne ant zot.  
Enn zafer ki ti pe fatig Moiz se ki Radika ti pe obliz li met kapot sak fwa ki zot ti fer lamour malgre ki li ti dir li 
ki li ti fe k fer enn tes e li ti negatif. Enn swar ler sa koze la ti releve Radika ti dir li: "Kouma to kone mwa mo 
pa seropoz itif?"  
- To seropozitif?  
Li ti sakouy so latet pou dir wi.  
- Swa to met enn kapot, swa to tire depi isi. To tro enportan pou mwa pou mo les m o maledixion fann lor 
twa.  
Sa swar la li ti kit Radika li ti ale. Okoumansman li ti santi ki li ti sap dan kales ka se. Me bien vit li ti realize li 
'si ki li ti amoure ar Radika e li ti retourne. Zot relasion ti kontinie pandan enpe letan ziska ki enn zour  Moiz 
ti dir li ki li ti ole marye ar li.  
- Marye ar mwa Moiz? To kone mo enn piten.  
- Pou mwa to pa enn piten. To mo bieneme, mo lamour.  
- Ki dimoun pou dir?  
- Mo bien ferfout.  
Zot ti marye. Detrwa mwa pli tar Radika ti koumans malad. Li ti pe deperi vit. Moiz ti res ar li, okip li ziska so 
dernie lesouf. Pandan peryod pli dir li ti dekouver veritab lamour.  
- Radi, mo  kone to pe kit mwa to pe ale. Mo ena enn zafer pou dir twa. Avan mo ti konn twa mo ti konn zis 
pran. To finn montre mwa done. Mer si mo trezor.  
Depi lamor Radika, Moiz ti vinn enn lot dimoun. Li ti kapav fini kouma enn saser ki ti nek konn touye pou so 
plezir. Me Radika, san fla -fla ti montre li ena boukou gagne dan done me pa dan pran. Kouma liniver ki pa 
aret grandi, lamour 'si par ey. Parski Lamour ki ti kre liniver. Lamour ek so kontrer pou kontinie mate me 
lamour, malgre so soufrans, permet nou finalman  poz latet lor lorye e ferm lizie. Lenerzi ki lontan li ti fane 
partou dan zwisans pa pran kont, pa dan kont, aster li ti desid po u servi pou nouri memwar Radika atraver 
donn lamour bann pli dan pens. Li ti tann parle travay ki Patricia ti pe fer. Enn zour  li ti al get li. Li ti anvi fer 
kixoz, ed li dan so travay. Nenport kwa. Si li pa fer kixoz li pou vinn fou. Ed li, donn li kixoz  pou fer. Li ti 
rakont so zistwar Patricia. Dan travay sosial zot lamitie ti ne ek devlope.  
Li ti rapel bien ki mo ti vinn get  li. Politik ti neseser ek enportan pou li me sa pa ti so kafe. Lozik politik pa ti 
mars ar so tanperaman. Parski li ti konpran sa  li ti kapav res bon kamwad mem ar Tirliplen ar ki li pa ti dakor 
ditou lor boukou zafer. Li ti kone ki Tirliplen ti enn exper  lor marday me parski marday ti neseser dan politik, 
li ti enn bon politisien. Mem li ti enn adverser redoutab ki pa ti les emosio n dam so taktik, li ti bien zenere 
ar dimoun ki ti al get li. Li ti enn negosiater korias ki ti konn zwe enn miltinasional kon t enn lot pou gagn so 
prop bout me li ti met so reset dan aktivite so parti. Sa ti permet li anploy bann aktivis e tengn laswaf ba nn 
zournalis ki ti bizen plis ki enn dite. Moiz pa ti dakor ar metod ki politisien ti pe servi me li ti dakor ki 
politisien ti  enn ras apar ki ti ena enn rol pou zwe dan devlopman sosiete. Li li pa ti pou kapav zwe sa rol la, 
ni servi metod ki al ar sa. Ti  bizen donn Sezar seki ti pou Sezar. Mo ti konpran li bien parski mo ti parkour lor 
larout politik ti ouver mo lizie lor seki politik konsome pou li prodwir ek reprodwir. Me travay sosial ki nou ti 
pe rod fer ti ena so prop lozik, so prop metod, so prop si stem ek so prop satisfaxion. Fale pa melanz 
kalchoul diri ar kalchoul kari mem si diri ek kari finalman al ansam.  
Me selman ti  ena de kalite travay sosial. Seki politisien, ki li dan pouvwar, ki li dan lopozision ti kontan se 
travay sosial ki pa menas zot lotorite; travay sosial ki tanzantan permet zot koup riban e fer diskour; travay 
sosial ki gres langrenaz politik. Me nou, nou  ti pe get tousa dan enn lot manier.  
Telman bann dimoun dan bien ti pe dir ki bann dan pens zot ti pares, bet, mem parey ar zanimo , sa bann 
dimoun la ti fini par met dan zot latet ki zot ti deryer midi parski zotmem talon limanite. Enn lisien ti pli bon 
parski li vey lakour; enn bef ti pli bon parski li ti kapav ris enn tonn kann lor lamonte. Bann zans dan site ti 
pir ki bann verminn  parazit. Telman zot ti tann sa kalite koze la, lane -vini-lane -ale, zenerasion apre 
zenerasion, ki zot ti kolkamani dan zot pr op latet fos zimaz ki bann opreser ti pe fane lor zot e zot 
57 
 konportman ti vinn ekzakteman seki bann dan bien ti fer kwar zot ete. Dimoun dan bien ti mepriz zot. Aster 
zot ti mepriz zotmem.  
Kan enn dimoun finn perdi net so fierte personel, li vinn enn karka s rouye ki nou zet dan kwen. Li vinn enn 
mor vivan e so lavi se enn swisid permanan. Lerla lalkol, ladrog, violans vinn so repa ko tidien. Politisien 
kouma Tirliplen ti konpran tousa me li pa ti kapav tro idantifie so axion politik ar bann zans parski sa ti  pou 
fer li perdi soutien ki li ti ena parmi dimoun bien. Bramsing ek Sir Iswar zot program ti enn lot. Pou kasiet 
zot politik ras is, pou gagn mazorite neseser pou form gouvernman e pou kapav fer diskour lor linite zot ti 
bizen koste -koste ar politisien ki  pa sorti dan zot prop kars ek kominote.  
Kimanier kas lasenn e larg menot ki ti amar lespri e anpes dimoun vinn konsian zot prop i manite? Samen 
travay ki nou ti bizen fer e ki nou ti pe rod fer. Pa fer sarite pou gagn konsians trankil me ed dimoun ki ti 
vinn payason regagn dinite. Pou reysi sa ti bizen ki sak dimoun dan pens limem konstrir dan so prop latet 
enn zimaz pozitif kot so f ierte personel permet li chombo lavi ar so de lame olie flote kouma gomon. Sa, 
politisien pa ti pou kapav fer. Dayer pa zot tr avay sa. Nou ti realize ki nou program ti obliz nou al kont 
kouran e ki pa ti pou ena sanzman spektakiler. Ti pa, ti pa, ti kou, t i kou me finalman ti kapav touy loulou. 
Lor nou sime ti pou ena sixe ek esek.  
Dan sant pei ti ena enn site kot boukou politisi en ti pe rekrit zot taper. Site la ti enfeste par mafia ladrog -
prostitision. Enn zour enn residivis notwar vinn get mwa. Eski mo k apav fer li gagn enn avoka. Dife lor li. Li ti 
asir mwa ki seki lapolis ti pe akiz li ti fos; kikenn ti pe atas enn lake ferbl an ar li. Li ti axepte ki li ti fer boukou 
piyaz dan so lavi me zame li ti pou al viol enn zanfan.  
Dan site pa ti ena zis sen ousa  zis vakabon. Kouma partou ti ena so bon kouma so move me dan lapolis ti 
ena enn tandans pou ramas dimoun brit, bate ziska dim oun dimann pardon e 'konfes' zot krim. Sa zafer la ti 
finn al ziska Amnesty International me bann sef lapolis ki ti koupab sa kali te konportman ti bien proteze par 
Pravinn Bramsing parski sa ti pe gres mekanik so program rasis. So partner, Francois Tirlipl en, ti souvan 
agase par sa e tanzantan ti pe reysi aret lelan bann 'Dirty Harry' kouma zot ti kontan apel zotmem. Pou sa 
bann ofis ie lapolis la, demokrasi, drwa imen tousa ti enn 'kakad'. Ti ena mem enn enspekter, Baldeo 
Ganrrwa, ki ti pe dir for -for ki po u met lord dan pei ti bizen Hitler ek so gestapo.  
Tipol Boubri ti koumans lavi lor lipie gos. Depi ki li rapel li ti trenn lari. L i pa ti konn dat so nesans parski 
personn pa ti deklar li; zame li pa ti al lekol. Depi ki li zanfan li ti aprann koken pou vi v. Sel lakaz plizoumwen 
permanan ki li ti ena se Prizon Santral. So lekor ti diform e so figir ranpli ar ti bouton. Akoz samem dim oun 
ti apel li Boubri.  
Souvan Tipol ti komet enn ofans zis pou retourn dan prizon. Me depi ki li ti zwenn Lilinn, enn fam pli vie ki li 
par plis ki di -zan, li ti koumans sanze. Premie fwa kikenn ti pran li kont. E li 'si ti pe koumans aprann pran 
enn lot k ont olie pans sakenn so sakenn.  
Li pa ti'le retourn dan lazol. Li pa ti'le kit Lilinn tousel.  
- Les zot bate kouma zot anvi, b ourzwa, mo pa pou axepte pey pou enn krim ki mo pa finn komet. Zot touy 
mwa silefo.  
Pa kone kifer, mo ti kwar li e mo ti dimann en n kamarad dan parti pran so kees dan lame.  
Dabor lapolis ti refiz larg li lor kosion me kan zot ti trouv determinasion avoka d efans e prezans Patricia, 
Moiz ek mwamem, zot ti prefer swiv prosedir legal parski nou pa ti pou larg zot. Ler zafer ti pas lakour  
lapolis ti retir so kees. Depi sa zour la Tipol Bourbri ti vinn enn militan aktif dan nou lorganizasion ki nou ti 
apel 'Opera sion Larg Menot'. Me ar Yasminn nou ti fel. Li ti enn droge -prostitie ki ti vinn get Patricia par 
limem. Dousma -dousma li ti rant dan nou konfians me zour li ti fonn ar kas dan tirwar, nou tou ti gagn sok.  
Koumsa nou ti zwenn sixe parfwa e esek pafwa me s a pa ti dekouraz nou parski nou ti kone ki pa ti ena 
reset ousa solision paspartou pou larg menot dan lespri. Sak imen li inik e s eki mars ar enn , pa neseser pou 
mars ar enn lot. Enn lespri li pa enn kadna mekanik. Li rezilta enn milion banane evolision; e xperyans inik 
depi avan nesans; seki sak imen viv depi nesans. Akoz sa, bann bizoutie nam imen bizen ena boukou 
pasians.  
SAPIT 17  
DEVI  
Mem si siperpwisans, bann miltinasional ek zot bann agwa dan pei ti pe kontrol lavi ekonomik ek politik zot 
pa ti kapav t ouf swaf liberte ek dinite net. Pou sap dan tanay globalizasion gro kapital, bann tipti lantrepriz 
endividiel, familial ousa korpe rativ ti pe devlop enn lekonomi paralel e ti pe ofer enn servis ki pa ti baze zis 
58 
 lor profi me lor pran kont, konpran feminen,  fer plezir ek rann servis. Enn nouvo solidarite ti pe ne. Dan 
domenn politik Rouz ek Ver ti pe konsolid so baz e ti pe grandi so lenflians. Nou operasion larg menot ti pe 
avanse. Partou atraver pei nou ti ena bann reskape kouma Tipol Boubri ki ti finn rey si larg menot. Moiz ek 
Patricia ti reysi met dibout enn sistem kordinasion senp ek flexib. Enn lot solidarite ti pe devlope. Dan l ar, 
literatir, lamizik ek teat enn kiltir protestasion ti pe vinn bien for e seki ti extra enteresan se ki lekonomi 
alternatif , politik alternatif, ek lar alternatif ti pe envant limem ek bann nouvo metod kominikasion kot 
bann media gro -palto pa ti ena oke nn lenflians. Personn pa ti pou kapav vann nou kouma prodwi 
konsomasion.  
Malgre satisfaxion ki mo ti ena dan mo travay ek mo l avi sosial, ti ena toultan enn tristes ki ti pe pens mo 
leker. Koumadir dan mo lavi ti toultan mank vinnsenk -sou pou fer enn roupi . 
Mo ti pe bord lor senkant -an. 
Enn gramaten ler mo ti pe fer mo joging enn zafer extra ti ariv mwa. Mo ti ena labitid pas div an legliz Marie 
Madeleine. Sa zour la ti ena enn zafer bizar lor peron legliz. Enn bwat karton. Ler mo ti aprose mo ti tann 
enn ti  plengne kouma ti toutou fer. Pa fasil sa bann dimoun la. Zot debaras zot ti lisien lor peron legliz? Ler 
mo ti avans kouverti r lao mo ti gagn pli gran sok dan mo lavi. Enn ti baba. Mo ti gagn tranbleman. Ti baba la 
ti fen. Li ti pe tet so ledwa. Ki mo ti bizen fer? Mo ti telefonn Malika ek mo ti ser Urmila ek so Vinay lor mo 
portab. Mo pa ti reysi zwenn Babou ek Nikola me mo ti kit enn mesaz lor zot reponder. Lor vites zot ti arive 
ar dile ek lenz so.  
Nou ti al kot Malika kot anpe nou ti kapav deside ki po u fer. Al lapolis? Biro lasistans sosial? Enn kouvan? 
Lopital?  
Ti enn zoli ti baba. Tou baba zoli , Malika ti dir mwa.  
- Kifer nou pa gard li?  
Zot tou ti get mwa vadire zot pa ti'nn bien tann mwa. Malika premie ti koze.  
- Davidas, to serye?  
- Get sa! Nou pa kapav trenn -trenn sa piti la pou kone kisannla pou ramas li. Lanket pou swiv lanket. 
Letansa pov piti la pou pati. Deza bizen  enn dokter pou ekzaminn li; bizen al aste enpe lenz, kous, dile, 
bibron; bizen aste enn kot, dra, lorye …  
- Chombo Davidas! Li ilegal seki to pe rod fer. … Bizen deklar li. Kisannla pou …  
- Mwa … ek twa … ek… Urmila … ek …  
"So latet pa bon", Urmila ti dir . Letansa Babou ek Nikola ti arive. Mo ti deside pou gard ti baba la, pou apel li 
Devi. Zot tou ti kwar ki mo ti vinn fou me ti axepte pou soutenir mwa par amour ek solidarite. Ofisielman 
mo ti so papa, Malika so mama e nou de temwen ti Urmila ek Babou. Vi nay ti konn enn ograde leta -sivil ki 
pa ti pou poz kestion e ti pou donn fasilite si ti konn fer so labous dou.  
Ala kimanier, mw a, enn selibater, mo ti vinn papa. Devi ti rant dan mo lavi ar fraka. Li ti obliz mwa sanz mo 
manier parski mo ti ena enn ti lav i pou okipe. Mo ti aprann leve omilie lanwit parski mo ti baba ti swaf; ousa 
li pa ti bien. Malika ek Robin, Urmila ek Vinay, Ba bou ek Nikola e parfwa mo mama, malgre so laz ek so 
move lasante ti pe ed mwa, depann mwa me otan ki posib mo ti chombo mo devwa r ar de lame e ar 
boukou lamour. Devi ti bien antoure e li ti pe grandi bien. Baba abandone lor peron legliz ti vinn lalimier 
dan nou lavi. Pou selebre premie laniverser so 'nesans' ek mo renesans nou ti fer enn ti fet. Sa zour la 
kouma enn mirak, Devi ti diboute pou fer so premie pa. Mo ti telman emosione ki mo lizie ti larme.  
Devi ti fer mwa vinn enn nouvo zom ki ti pe de vlop enn  nouvo lentelizans. Lentelizans ki Malika ti apel 
'konpran feminen'. Depi Lesperans ek so Tornado ziska peron legliz Marie Madel eine mo ti swiv mo larout 
ziska ki vre lalimier ti alime. Aster mo lavi ti ena so rezondet. Dan tar mo ti trouv lizour e tou sa bann 
dimoun ki ti peple mo memwar ti amenn mwa tipa -tipa ver mo lalimier. Depi enn lakrwaze ziska enn lot.  
Aster mo ti sir ki mo  ti lor bon sime. Mo beti Devi ti pe trap mo lame, fer mwa marse, travers lakrwaze enn 
par enn.  
Enn zour mo ti telefonn Malika. Li ti dimann mwa, "To malad?"  
- Non. Kifer?  
- Boner koumsa?  
- Enn nwit mo pa finn ferm lizie.  
- Devi malad?  
- Non. … Personn pa malad. Mo bizen dir twa enn zafer enportan.  
- Ki zafer?  
59 
 - Mo per.  
- Kifer?  
- Mo pa'le bles nou lamitie.  
- To pa pou bles nou lam itie. 
- Mem si mo dir twa mo kontan twa?  
- Mo 'si mo kontan twa.  
- Vre?  
- Wi, gran fouka. To tarde pou trouv kler.  
SAPIT 18  
DERN IE FERLONG  
Mo pe bord lor swasann -dis-an. Malika pe dormi dan nou lasam lao. Kouma mo pa pe gagn somey, mo 
prefer desann dan sal on pou pa deraz li.  
Yer Devi ti kit pei pou al etidie dan Lenn. Dinesh ti fer tou so demars. Mo leker ti sere ler mo get mo baba  
fer mwa salam ar so lame avan li ti rant dan sexion imigrasion. Mo vant ti pe brile. Kan nou pou rezwenn?  
Malika depi enn tan p e deperi. Depi axidan Robin. Pov piti! Li pou bizen viv dan enn fotey roulan. Li 
entelizan, li debrouyar. Mo sir li pou tras so sime malgre ki so gerlfrenn finn abandonn li. Enn brav sa. Li finn 
gard so sourir.  
Parti Rouz Ek Ver finn axepte fer koalision a r enn parti sosial demokrat ki ena senpati pou bann tez feminis 
ek ekolozik. Ezenn finn vinn Minis Finans. Moiz ek Patricia ti r efiz poz kandida me zot pe gagn koudme leta 
pou kontinie Operasion Larg Menot. Globalizasion pe provok enn reaxion pozitif. Okou mansman bann 
kapitalis ti trouv zot nirvana dan lib sirkilasion kapital ek marsandiz ziska ki zot dekouver veritab natir 
siperpw isans ki pe akapar tou, fer dominer ar seki feb e soutir bann difolter ki mars ar li. Enn sexion 
bourzwazi finn koumans realiz l enportans santiman nasional. Gouvernman pe apiy sa bourzwazi nasional la 
pou fer fas diktatir miltinasional. Nouvo sitiasion nas ional ek enternasional pe permet gouvernman ek bann 
ONG konkerir nouvo lespas demokrasi ek tolerans me bann Bartay, Martay ek Pa rday pa pe dormi. 
Tanzantan zot lev zot latet pianter pou anpwazonn lavi.  
Anmemtan dan sosiete sivil dan bann pei ris e sirtou d an siperpwisans enn nouvo kalite lopozision pe lev 
latet; enn lopozision zenere ek fraternel ki solider ar dimoun mizer, viktim explwatasion par siperpwisans ek 
miltinasional. Lalit pou lazistis ek partaz pe pran enn nouvo form. Enn nouvo barlizour pe koum ans kares 
niaz roz dan les.  
Babou ti bien soufer avan li mor. Nikola ti enkosolab parski li ti panse ki se li ki ti donn Sida so bieneme. Enn 
gramaten ti trouv so kadav anba enn pie, lor bor montagn Kordegard.  
Vinay finn vinn enn gran artis -pent. So bann t ablo pe expoze partou dan lemonn. Kanser pe minn lavi mo 
Urmila. Tanzantan mo al get li. Li portre mama ki, li'si, ti mor  ar enn kanser. Dan nou disan sa. Vinay finn res 
enn bieneme ki okip so bieneme kouma enn berze okip enn annyo. Zot finn viv e ankor pe  viv lamour done 
ek partaze, pa lamour pran; lamour detase, pa lamour amare.  
Enn gran dife finn detrir sant Lesperans ki ti vinn vilen ar devlopman sovaz. Mo espere, ler rekonstrir, zot pa 
fer mem erer. Kan bann dirizan ekonomik ek politik pou realize ki e nn pie badamie dan sant vilaz li pa rival 
batiman letaz? Lanatir ek louvraz imen kapav ek bizen marye pike.  
Zordi mo pe p ans Koulall, Simon, Nas, Saro … Ki zot finn deveni? Ayo, mo anvi get zot!  
Mo bizen ekrir tousa pou mo pa bliye. Mo zistwar lor papie se  mo lapriyer, mo fason dir Bondie mersi. 
Mersi parski enn zour mo ti pran nesans dan Lesperans, parski mo gran kouzen Nas  ti fer mwa dekouver 
poezi dan nou lang; parski dan kolez lefrer mo ti dekouver lespri Zezi; parski mo finn konn lamour ek lamitie 
ar zot kontantman ek zot sagren, ar zot zwisans ek zot soufrans; parski Devi finn rant dan mo lavi pou fer 
mwa gagn vre 'konp ran feminen' e vinn enn nouvo zom. … Aster mo kapav al repoze anpe.  
Shannti, shannti, shannti! OM!  
 
RETOURN KONTENI/BACK TO CONTENTS  
 
 
  
60 
 9 LONG POEM  
 
Lafime Dan Lizie  
Trip Sere Lagorz Amare  
Lonbraz Lavi  
Sir Koutagram  
Metis 
Pou Loga  
Tamtam Gitar Ek Sitar  
Thanatos Lor Baz  
Karay So  
LAFIME DAN LIZIE  
Kouma enn lalwa dan siklonn  
So lekor ki finn sarye nef zanfan  
Bizen kas ande pou li al tourn douri  
Lor dife dibwa mouye.  
 
Lafime dan lizie  
Li tourn so latet.  
Deor dan enn leral rouz  
Lalimier lizour pe nwaye  
Dan lasours lavi.  
 
So mari peser.  
 
Bann zanfan la finn fen.  
Eta Fi, anpes sa piti la manz later.  
Li fen mama, repon enn labous ranpli ar frisiter ver.  
 
Wi Fi, li panse, tou dimoun fen.  
Mo f inn met nef zanfan lor later  
Trwa deza anba later,  
Lezot fen.  
 
Pa kone ki to papa pe fer,  
Pov jab la, ki li pou kapav fer,  
Li sey debrouye mem, aba  
Malsans swiv li partou.  
 
Li ti zoli, li ti for  
Ler li ti anvlop mwa dan so lebra  
Pou dir mwa marye ar li.  
Lafime lazenes dan lizie, san ezite mo ti axepte.  
Kouma dan fim tou pou korek aster, mo ti panse.  
 
So lakouzinn kat fey tol perse  
Pre pou disparet dan enn brouyar lafime.  
Si omwen ti ena enn plas pou gard dibwa sek!  
 
Kot to papa finn ale?  
Zame li prese,  
Kari napa ena,  
61 
 Bizen manz douri bwi!  
 
Fi, al kot matant Aline  
Dir li pret de pomdamour ek enn zoyon.  
Enn ti satini va fer douri la desann.  
 
Kouma dife zalimet dan brouyar  
Enn lalanp petrol pe ekler so lakouzinn.  
Bann zanfan la finn fen!  
Kot bonom la?  
 
Ma, li d an bor lari  
Pe koz ar Ton Pierre  
Enn ourit dan so lame.  
 
Enn ouri t dan so lame!  
Kiler pou netway sa, kiler pou kwi li?  
Dagaze al sers sa vini  
Mo sir li finn bwar.  
Li pou dir ki so kamarad finn peye.  
Ayo! Lontan li pa ti bwar.  
So pirog, so lapes, so fami  
Samem li ti kone.  
 
Siklonn finn aval so pirog  
Dinamit finn manz enn lame.  
Mofinn finn swiv nou partou.  
 
Lafime finn nway partou.  
Li sorti deor pou respire  
Dan enn timama zetwal pou koumans perse.  
Enn loto sport blan lor sime  
Pe lev lapousier.  
Lafime ek lapou sier pe fer koustik dan lezer  
Enn fam kouma dan fim Franse lor volan,  
So long seve blon per fane dan divan,  
Lib kouma ler.  
Sa ki apel lavi!  
 
Li pa anvi rerant dan so nik lafime  
Li kapav refize, li pa kapav refize anmemtan  
Li pa bien konpran.  
Kitsoz dan so soufrans napa neseser,  
Me aster la pa ena nanye ki l i kapav fer.  
Bizen? Kapav?  
Li pa tro sir.  
Preferab pa panse!  
 
Aster to rantre?  
Bann zanfan finn fen  
Manze pa ena.  
Ki to'le mo fer?  
Pwason mizer.  
62 
 Mo finn zis reysi pik enn ourit.  
Apre sa aret fer koumadir mwa ki antor!  
Li kone ki pa neseser diskite.  
Personn pa antor!  
Be selman kifer ena dimoun ki ena plis ki bizen  
Tandi ki lezot manze zot pa ena?  
Personn pa antor?  
Kikenn bizen responsab  
Kitfwa nou tou responsab!  
 
Ki ena pou manze zordi?  
Ki ena?  
Douri ek bou yon ourit,  
Me avan bizen netway li.  
Degaze, d egaze, mo fen.  
 
Pa neseser diskite,  
Lavi bizen kontinie,  
Li pa ena kouraz pou lit kont  
Seki desten finn deside pou li.  
San grogne, kouma enn masinn,  
Li netway so ourit,  
Retourn dan so nik lafime.  
A! si mwa mo ti  ena mo loto sport  
Mo kanpman, mo servant.  
Mo ti pou ere.  
 
Lafime dan Lizie!  
 
Tou bann zanfan roule enn kont lot pou gagn so,  
Pe dormi dan so lakaz de lasam.  
Dan lot lasam li tann so mari pe ronfle.  
Premie fwa dan so lavi  
Sa ronfle la agas li.  
Sis zanfan, sere enn kont lot  
Kouma bann ti koson otour enn mama koson  
Pe dormi.  
 
Li ekout zot respire,  
Dernie la pe azite.  
Li plengn enn kou,  
Tourn lot kote, redormi.  
 
Dizan maryaz. Nef zanfan.  
Parol so mama revinn dan so lespri.  
Maryaz neseser;  
Maryaz pou donn twa b oner, prosperite, sekirite.  
 
Sekirite?  
Dizan maryaz, nef zanfan!  
Enn ti lakaz kouma enn koulwar kourander!  
Enn mari somer!  
Det partou!  
63 
 Boner, prosperite, sekirite?  
 
So mari koumans touse,  
Vie lili kolezien la grense.  
 
Kifer mo ti plonz dan maryaz lizie fer me?  
Lamour? Romans? Zenes?  
Li ti zoli, li ti for,  
Li ti mo akter, mo ti so aktris,  
Kouma dan fim tou ti pou fini bien!  
Apre sa, mo ti plen fer nenenn ti frer, ti ser;  
Mo ti plen ar enn papa diktater,  
Ki dan lakaz ti kouma enn terer.  
Tousa paret bien -bien l wen.  
Lwen kouma enn leternite.  
 
Li rapel enn tifi dizwit -an 
Ki tou zenn -zan ti pe rod drage  
Enn tifi dizwit -an 
Ranpli ar so zenes ek so bote.  
Tousa koumadir enn rev aster.  
Li pas so lame lor so figir, lor so lekor.  
Li nepli rekonet limem.  
Ledan manke dan l abous, lazou rantre  
Tete plat, va nt sorti, lazam skelet.  
Ant sa tifi dizwit an ek li  
Nek res enn memwar, enn souvenir vag.  
Li finn vinn enn etranze ar limem.  
Li santi so leker sere, so trip vire.  
Larm ranpli dan so lizie  
Larm!  
 
Sa fer lontan ki so leker se k kouma enn dezer  
Pa finn vers enn gout dilo sale.  
Li ferm so lizie,  
So lestoma pe brile, so latet vire  
Enn gran tapi nwar pe anvlop li,  
So lakaz pe retresi lor li,  
Kouma enn prizon,  
So fami finn vinn so gard prizon.  
Kouma enn leto, otour li tou pe sere,  
Li anvi sove.  
Sove?  
Kot pou ale?  
 
So ti lalanp petrol kouma enn ti zetwal dan siklonn  
Pe koumans fer lafime.  
Petrol 'si finn fini.  
Vit li soufle pou tengn li.  
Marenwar finn aval so lakaz,  
Res zis enn ti labrez lor latet lames la  
Li kraz li ar so ledwa.  
 
64 
 Sove? 
 
Li rapel enn zistwa r tris  
Ki ti boulvers so vilaz.  
 
Madam, kot so mari ti pe travay gardien  
Ti disparet apre enn ti bagar nanye ditou ar so mari.  
Sakenn dan vilaz ti koz so ti bout,  
Ti pe azout so ti bout.  
Li ti ena enn galan!  
Li ti fol!  
Li ti gra!  
Abandonn zanfan, lakaz, kanpman, servant, bizou!  
 
Ki ti pas dan latet madam la?  
Li pa ti kapav konpran lerla.  
Aster li konpran.  
Madam la ti plen.  
Li ti finn sey sove.  
Kifer?  
Pou regagn kitsoz ki li ti finn perdi?  
Ki ete?  
Liberte.  
Liberte?  
Enn semen pli tar ti  retrouv so le kor 
Pe flote dan labe.  
Li ti swiside.  
Swiside pou regagn liberte?  
Dan lot lasam enn tapaz koup so souf.  
So mari finn tap ar enn sez  
Letan li sorti pou al fer titour.  
So dernie zanfan koumans plore  
Enstenktivman li avoy so lame pou pran li.  
Dan so lebra, baba la redormi.  
Tousel dan nwar  
Antoure ar respirasion so bann zanfan  
Li pe ekout so lavi glise dousma -dousma dan lamar.  
 
Bizen reziste!  
Me li pa anvi.  
Bizen!  
Ena enn sime, ena enn rezon.  
Li anvi koz ar kikenn.  
Li per kontinie koz ar limem.  
Ar kisanla li pou koze?  
Ar so mari?  
Li pa pou ekoute, li pou grogne.  
Tousala palab fam li pou dir.  
Ar enn pret?  
Pa kapav atann dime.  
Apre, li pa pou konpran  
Li pa enn fam.  
Li ferm so lizie  
65 
 Pou li aret panse.  
Li retrouv pirog so mari divan li.  
Enn zoli pirog!  
Zoli?  
Zoli, me dan lamer li ekout so patron,  
Lor later li pa vo nanye.  
Kouma enn bagas siklonn ti balie li lor resif.  
 
Li santi ki li kouma sa pirog la  
Li ousi li dan enn siklonn,  
Li ousi pou al kraz lor resif.  
Li anvi les ale.  
Ariv seki ariv.  
 
Li santi r espirasion so baba lor so tete gos  
Li pez li for kont so lekor.  
Bizen aret panse!  
Me li pa kapav.  
 
Pirog dan siklonn, dimoun dan dezespwar,  
Pirog...Dimoun...Siklonn  
Me pirog pa dimoun, dimoun pa pirog,  
Dimoun kapav lite.  
Bizen resiste, bizen lite.  
Bizen li te! 
Ena sime?  
Bizen panse. Pou trouv li.  
Li poz baba la anba,  
Kouver tou so bann zanfan bien,  
Li leve, mars drwat ver lili so mari,  
San kogn ar nanye dan nwar,  
Koumadir enn nouvo lalimier pe ekler so sime.  
 
Li finn deside,  
Ena enn sime.  
Sime la apel linite  
Sime la apel volonte,  
Sime la apel kouraz,  
Lespri bizen diriz lavi.  
 
Lafime dan lizie finn anvole.  
RETOURN KONTENI/BACK TO CONTENTS  
 
TRIP SERE LAGORZ AMARE  
Bizen leve. Soley diplon pe galoupe  
Dan lesiel elektrik,  
So saler pe danse dan ban n niaz transparan  
Lor later, lor lamer, lor kolt ar gran sime.  
Tou bann pie, tou bann fey, tou bann fler  
San mouvman pe griye ar labrez envisib.  
 
Anba enn pie dan lonbraz so  
66 
 Medor pe rale,  
So lalang roz, anpandan,  
So vant monte -desan  
Kouma seki mank ler.  
Li finn soule ar soley.  
Tro boukou , tro boukou.  
Li peyna lenerzi pou balans so lake.  
 
Lor so ti lili kolezien,  
Lor so matla pi transpirasion lalkol  
Sami, dan lebra soulezon yeroswar,  
Pe koule dan marenwar so kosmar.  
So lakaz pe vire dan enn gran tourbiyon,  
Lasaler kout marto pe sote dan s o krann,  
Maloke r par sekous chombo li par lagorz.  
 
So trip sere, so lagorz amare.  
 
Refren larak ak koup so souf,  
Lavaper rom vwal so lizie,  
Angourdi so lespri,  
Pers li sek ziska so dernie gout.  
 
"Eta to pa pou leve zordi?"  
Lavwa Mislinn pourtan dous,  
Grense dan so zorey.  
Marenwar so kosmar grandi ar solitid.  
Solitid -kosmar finn marye ar silans,  
Silans -solitid -kosmar tourne, vire  
San mouvman.  
Kouma enn mor -vivan li flote  
Dan so solitid -kosmar -silans -san mouvman.  
Pa ena pou panse,  
Pa ena pou ekoute,  
Lemo n andeor pa ekziste,  
Li bien dan so paradi -pa-pans -nanye.  
 
So Kosmar -Paradi -Pa-Pans -Nanye.  
 
"Bizen al farmasi,  
Tipti pe fer lafiev,  
Mo kwar tifoid sa,  
Enn lanwit li finn jare..."  
 
Piti...farmasi. Lamerdman!  
Kouran marenwar kosmar -paradi -pa pans -nanye  
Pe ris li dan fon.  
Li fin n reperdi pie.  
 
Deor lemonn pe bouz fix.  
Soley diplon dan lesiel elektrik  
Kras dife lor later.  
 
67 
 Enn fey pa bouze.  
Partou sek,  
Later pel -pele,  
Lemonn finn vinn kram -kram.  
Medor anba pie badamie  
Pa pe bouze  
Li soule ar sol ey. 
Lanfer pe desan lor later.  
 
Lor so lili, Sami  
Kontinie derive dan so marenwar leter.  
Larak finn konstrir otour li  
Enn baraz silans -san-mouvman,  
Finn anferm li dan enn trou sanfon.  
Li pe koule san zefor.  
Kifer bizen fer zefor?  
Dan so trou sanfon  
Kosmar ek paradi finn vinn enn  
Lavi ek lamo r finn vinn enn  
Lasaler ek freser finn vinn enn.  
Freser?  
Li koumans gagn fre,  
Li tourn lor so vant  
Plonz so latet dan so lorye.  
Marenwar paradi -kosmar  
Anvlop li.  
Li bliye tou.  
Kloroform malsen sarye li  
Amen li lwen dan so  
Paradi -pa-pans -nanye.  
 
Soley diplo n dan lesiel elektrik  
Ar gran pa finn travers midi.  
Lonbraz so pie badamie glise kouma silans.  
Medor lake ant lapat  
Ansilans swiv lonbraz -miraz.  
 
Ansilans bann mous atire par so lekor tranpe  
Ar transpirasion frwad  
Finn antour li  
Kouma zot anvlop enn kadav  
Andekonpozision.  
Enn bale makab, bann mouvman andiable,  
Enn ronfleman silansie ar so loder krokmor  
Finn ranpli so lasam.  
So lizie ouver, referme, reouver.  
Tigit par tigit bann bren souvenir  
Koumans brode lor vwal so ulezon;  
Enn lafors natirel pous ver sirfa s so lespri  
Seki ti kasiet dan niaz larak  
 
...Enn group dimoun, koler lor zot figir,  
Laraz dan lavwa, pe zestikile...  
68 
 Enn boug bien kravate pe diboute kot  
Enn gran loto nwar...enn Mersedes  
Li pe koze. Li bien kalm,  
Bann sif pe anvole...  
...nepli ena travay . 
Konpagni finn fer fayit,  
Mersi pou zot servis...  
Pou pey konpansasion dapre lalwa...  
6 banane servis misie,  
Mazinn mo fam, mo zanfan...  
PA KAPAV FER NANYE  
Mersedes disparet dan kontour.  
 
Li tousel.  
Trip sere , lagorz amare.  
Li get otour li.  
Peyna personn.  
Kot zot?  
Kot so bann koleg travay?  
Li get divan li.  
Enn mons 10 letaz pe dibout divan li,  
Li pa rekonet seki finn grandi ar so lame.  
Li lev latet, li get lao,  
Li gagn vertiz.  
Li kouma fourmi kot lipie lelefan  
Piti, piti, piti, ensinifian, san valer.  
Li dibout tousel dan enn vid.  
Kot zot?  
Zot tou finn ale, sakenn so kote.  
Li tousel.  
 
6 banane servis,  
6 banane dan siman, dan disab, dan soley, dan lapli;  
6 banane dan poz blok, dan krepisaz  
Lor lesafodaz, 6 banane dan beton, dan feray  
Dan transpirasion.  
Ki li finn fer? Kifer sa ariv li?  
Li finn fer tou seki sef finn dir li.  
Pa rant dan sendika, axepte travay  
Lanwit -lizour. Bat beton, koul dal, poz blok, krepi  
San plengne,  
Gro lamone ti pe rantre.  Misie la peye.  
Travay bizen fer.  
Letaz fer piti lor letaz,  
Bann m ons la gonfle zot lestoma ver lesiel.  
Soubasman solid. Zot tini frengan,  
Me so lavi san soubasman  
Pe anvole kouma lasann dan divan.  
Kifer sa ariv zis li?  
Plis li panse, plis  
So trip sere, so  lagorz amare.  
Prefer pa panse!  
Pli tar va panse!  
69 
  
... enn tavern ranpli nwaye dan tapaz  
Dan lafime, dan loder larak  
Melanze ar lakras;  
Bann figir tranpe ar transpirasion,  
Bann mouvman dekontrole,  
Bann parol lour ki tonbe kouma diplon  
Ar enn son mat,  
Enn vie vantilater grogne -grogne  
Ki pe melanz ler so ar loder soulezon,  
Bann regar san direxion,  
Bann lizie vwale...  
... apre ... silans.  
 
Silans la koumans pez  
Lor li lour kouma diplon.  
 
Silans serkey ... Ki finn ariv Clensy?  
Tamby? Eric? Antoine? Ki finn ariv zot?  
200 dimoun finn perdi travay!  
200 fami lor lapay!  
Ki zot pou  fer? ... Ferfout!  
 
Kot Mislinn?  
Kot Dario?  
Dan lot lasam li tann enn tapaz.  
"Eta, kot to mama?"  
"Mama finn amenn Dario kot dokter."  
"Zame li la kan mo bizen li."  
"Kiler la?"  
"Pa kone."  
 
Niaz larak pe koumans fonn,  
Brouyar pe leve, bann reyon lalimier  
Pe sey pers vwal ilizion;  
Realite a -koutpie pe ouver so sime;  
Brital, san pitie li pe desir  
Vwal ilizion.  
Sami tike  
Non!  
Li leve, trenn so lipie.  
Enn laglas montre li enn figir  
Boufi,  seve sifone, lazou kouver  
Ar pikan nwar -blan,  
Lizie rouz, lour, gonfle.  
Li get deor,  
Larder soley dife obliz li ferm lizie.  
Lanfer -realite pe retresi otour li,  
Pe kraz li dan leto.  
Bizen sove!  
Li fons drwat divan li,  
Medor lev latet, get li pase,  
Rebes la tet ant so de lapat.  
70 
 Li re dormi.  
Li fons drwat divan li.  
Kouma seki lespri l or li,  
So lipie amenn li drwat  
Kot "Paradise bar".  
Lanfer -realite koumans vinn las,  
Solitid -kosmar -silans -san-mouvman  
Ralanti so lamars,  
Koumans kile.  
 
Li finn retom dan so  
Paradi -pa-pans -nanye.  
 
Enn,  
De, trwa  
Kat, senk, sis  
De dan enn.  
 
Pikan realite pe f onn enn par enn,  
Vwal teknikolor pe koumans briye,  
Me restan kosmar ankor pe kol -kol lor so pale,  
Li ankor pe zwe kouk kasiet ar li.  
Aring -bouring!  
Li la, li pa la, li la,  
Enn lot ti grog.  
Li la, li pa la, li pa la.  
Li santi li plis leze  
Ki enn plim dan ko utvan.  
 
"...warning siklonn No.3 lor Moris,"  
Enn dernie avan laboutik ferme!  
Siklonn ... ki Siklonn?  
Siklonn pa ekziste.  
Mwa ki ekziste.  
Ferfout ar Siklonn!  
Mo bien koumsa!  
 
"Ah-Fat, met de dan enn"  
"Siklonn misie Sami, bizen ferme."  
"Met de ladan!"  
"Pa ka pav misie Sami."  
"Pa kapav, kifer pa kapav?"  
"Laboutik ferme, al ou lakaz;  
Siklonn, misie Sami."  
 
So lipie nepli lor later.  
Travay, tifoid, siklonn  
Sa zis bann mo, z is bann son  
Ki fonn dan divan.  
Piez leter finn fini may so lespri.  
Deor kouma fwet lapli pe  rakle  
Lesiel, bann fey ek bann fler;  
Bann zwazo mouye  
71 
 Plim kole, pe sey kasiet  
Dan bann brans lour ar dilo.  
Soley diplon finn fonn dan bann niaz elektrik  
Ki pe pez lor later dan enn tourbiyon.  
Enn gran tourdisman pe balye karo,  
Dilo pe anvole kouma konfet i pikan.  
 
Sami pe balote dan divan,  
Li leze ar lavaper rom.  
Lapli pe fret lor li,  
Li pa santi,  
Li proteze par parapli leter.  
Divan pe say -say li.  
Zig-zag, zig-zag, zig -zag, 
Tousala normal.  
Li leze kouma plim dan koutvan.  
 
Enn loto fann dilo lor li,  
Li zour e, 
Me so lavwa nwaye  
Dan enn tourbiyon mouye.  
Li tousel.  
Li bien dan so  
Paradi -pa-pans nanye.  
"Lakaz la kouma enn pagne perse,  
Tou finn tranpe!  
Piti la bou yant ar lafiev!  
Tifoid!  
Bizen desann lantenn televizion!"  
 
Bann mo, bann son.  
Peyna valer!  
Tourdisman  larak pe kares  
So latet ar enn niaz nisa.  
"Ferfout ar tou,"  
Li bien dan so sourr -larak -leter.  
 
Deor gran pie badamie pe korde ar douler.  
Kouma baton zalim et 
Bann brans zavoka pe voltize,  
Al kraz dan labou;  
Pie banann san rezistans  
Pe get so bann plim desi re; 
Li zet lekor.  
Medor degaze al kasiet anba lavarang,  
Li sakouy so lekor,  
Get deor ar tristes -lafreyer.  
Dilo me monte,  
Divan pe gonfle so lestoma  
Ar laraz -fierte;  
Labou pe monte.  
Bann rafal miskle ar destrixion  
Pe balye rezistans partou kote,  
72 
 Lafiev Dari o pe monte,  
Sami pe ronfle.  
Bann fey tol pe fer loraz lor lakaz,  
Dilo pe monte,  
Dilo isi, dilo laba.  
Tro boukou, tro boukou!  
Labou pe monte,  
Bann meb pe flote.  
Sami pe plote dan so  
Paradi -pa-pans -nanye.  
 
"Sami, Samii, Samiii"  
Ki sa anz dan lesiel  
Pe kriye Sami?  
"Samii, Samiii, Samiiii"  
Bann serk blan ek nwar  
Pe roule dan so rev,  
Agos -adrwat, adrwat -agos,  
Bann serk nwar pe tourne, pe vire  
Pe maye.  
Enn lasenn pe koumans amar li  
Ar kosmar.  
"Samiii...  
Baba la pe mor!  
Samiii, baba la pe mor!"  
 
Enn kouran elektri k fer koustik  
Dan so vant;  
Transpirasion glase kouma zegwi  
Transpers vwal ilizion,  
Enn gran vag balye li  
Avoy li lor later,  
Enn rafal soul ev li 
Fret li dan lavi;  
Zekler kras dife  
Obliz li reazir.  
 
Pie badamie finn desire,  
Bann gro brans pe kourbe,  
Bann fey  tol pe tranble  
Dan kosmar -realite.  
So lili finn tranpe,  
So lakaz inonde,  
So lemonn finn mouye,  
Sakouye, balote, so lemonn ilizion  
Pe grene.  
Medor pe tranble, pe kriye, pe plore.  
Larivier dilo pe travers so lakaz,  
Divan feros pe aval so lakaz,  
Dife tifoid finn bril so garson,  
Dilo tifoid finn nway so garson,  
Divan tifoid finn sarye so garson.  
Kifer? Kifer? Kifer?  
73 
  
So lespri servolan  
Dirize par divan;  
So lespwar san rasinn  
Domine par dilo  
Ti nouri ilizion  
Enn lavi san kalkil  
Proteze par lasans? Non! Pa vre!  
Kifer mwa?  
Zis mwa!  
Kifer? Kifer? Kifer?  
Ferfout!  
 
So lakaz kouma feyaz  
Pe deplime ar divan mouye;  
So fami kouma toupi  
Pe tourne akout fwet;  
Kifer? Kifer? Kifer?  
Kifer sa ariv zis mwa?  
Zis mwa! Zis mwa!  
Zis mwa?  
Clensy! Tamby! Eric! Antoine!  
Ravind! Ramesh ! Dawood!  
200 fami lor lapay, li pa tousel!  
Soley diplon pou tou dimoun!  
Lapli siklonn pou tou dimoun!  
Lafiev tifoid pou tou dimoun!  
So bann kamwad dan mem take.  
 
Lespri servolan dirize par divan,  
Lespwar san rasinn domine par dilo,  
Lavi san kalkil proteze  par lasans,  
Paradi -pa-pans -nanye dan lavaper larak,  
Get zordi pa get dime,  
Kouma siklonn aval tou dan enn gran tourbiyon.  
Lavi, fami, pei tou ti pe glise  
Dan enn soulezon,  
Dan paradi -pa-pans -nanye,  
Paradi get -zordi -pa-get-dime.  
Dan bontan pa get divan,  
Nek kontan soulbontan.  
Enn inosan finn pey pou koupab.  
Ankor inosan pou peye.  
Komie inosan pou peye?  
So trip sere, so lagorz am are. 
Li bes so latet pou kasiet  
So lizie ki nwaye  
Ar soufrans -laont  
Ar laont -soufrans.  
RETOURN KONTENI/BACK TO CONTENTS  
  
74 
 LONBRAZ LAVI  
Enn ronfleman fite kouma zegw i 
Pe pers mo zorey drwat so bouyant;  
Mo pe tourdi. Ti -zekler pe alime -tengn  
Dan mo latet.  
Bann sekous sek pe sot -sote  
Divan mo lizie ferme.  
Ti-rondel -ti-rondel dife pe voltize.  
So gro lapat!  
Mo ti kwar mo lamaswar deklenke.  
Mo trouv zekler.  
Salte la!  
So gr o lapat finn les mark lor mo lazou.  
Toultan li parey.  
Kouma li fini, li leve, li bate;  
So gro lapat vomi so violans.  
So pake lagres,  
So pwa lagres malsen,  
Pe ankor pez lor mwa  
Pe kraz mwa, pe touf mwa  
Pe anter mwa dan lonbraz lavi. Fer gagn maloker!  
Lagres  malsen! Transpirasion larak!  
Pianter! Pianter! Pianter!  
Mo maloker pe kol lor matla kouma lagli.  
So transpirasion -lagres 
Pe kol mwa dan lagli mo kanape;  
So gro lapat kouma enn bebet araze  
Finn vomi so violas lor mo figir.  
Salte la!  
Mo bizen dir Gaby koz a r li. 
Bizen refiz sa kalite kliyan!  
 
Ferfout ar zot larzan ...  
Ena lezot kliyan mwens degoutan,  
Lezot kliyan ki peye, fer zot zafer trankil, ale;  
Kliyan ki travers lamer vinn isi,  
Rod enpe zwisans, repran zot bato, ale;  
Parfwa zot mem ekrir enn ti let.  
Avoy enn ti poskart.  
Preferab sa ki kliyan lokal,  
Ki pa vinn rod soulazman natirel  
Me vinn vomi zot fiel …  
Me kliyan volapenn  
Pe vinn rar.  
Vrak!  
 
Vrak finn gat nou baz.  
Lontan maren vini, res lontan, depanse.  
Biznes ti pe mars bien.  
Aster lor vites zot vini, zot ale.  
Baz travay finn gate.  
Kan vrak ti rantre, tou dimoun ti pe koz prodiktivite,  
Doker lisansie.  
75 
 Perso n pa ti koz nou. Nou bien afekte.  
Kifer zot pa'nn koz nou? Nou pa ekziste nou?  
Nou lonbraz lavi nou?  
Lonbraz lavi!  
Ki mo pe dir?  ... 
Ki pe ariv mwa?  
Kifer mo pe gagn maloker?  
So gro lapat!  
So ta lagres ki deborde partou kote!  
Bizen aret pans sa.  
Fer parti metie la sa.  
Bizen axepte! Ki pou fer!  
Ti'a bon lot nesans li vinn enn fam.  
Mo lizie lour, pe ferm tousel,  
Mo latet pe vire, pe lanse,  
Mo bizen aret bwar,  
Mo bizen fer kouma dan fim,  
Soul bann kliyan, me pa bwar mwa.  
Mo zorey drwat finn angourdi.  
So kalot la ankor pe ronfle.  
So gro lapat!  
Parye ar so fam marye  
Li pa fer sa.  
...... Kikfwa!  
 
Mo zorey drwat kouma enn volkan  
Pe korde, pe lanse.  
Enn elis ro uye pe grese dan profonder lamer,  
Enn moustik metalik persan  
Pe vire, pe tourne dan mo krann,  
Tourbiy on tourdisman pe tourn -tourn mwa,  
Mo pe tourdi, mo pe angourdi.  
Ki pe arive? Mo pe savire,  
Mo bizen leve. Mo bizen ouver mo lizie.  
Lalimier. Mo bizen alim lalimier.  
Mo lame pale leve. Mo'nn paralize!  
 
Non! Non! Non! So -fre-fre-so! 
Enn ti -kous lasaler pe resof mo lekor angourdi.  
Mo re -santi mo pous.  
Mo fron mouye ...  
Labous sek.  
 
Ki pe ariv mwa? Maledixion Annie  
Li ti dir mwa mo pe fini mo lavi,  
Mo pou fini m al. Me ki li kone?  
Ki diferans ena ant mwa ek li?  
Nou toulede donn nou lekor pou enn bou se manze.  
Li li fer sa ar enn sel zom  
Ki finn axepte ramas li.  
Akoz sa li kwar li siperyer?  
Ki siperyer?  
Annie! Kifer mo pe pans twa zordi?  
76 
 Pourtan mo finn efas twa dan  mo lespri,  
Twa, to mari, to bann zanfan.  
...... Fouf! Pe fer so!  
Koumadir enn kouvertir  saler laser lor mwa....  
 
So gro lalev kouma vatouz! So gro lizie rouz!  
So ta lagres malsen  
Ki debord partou kouma lagom san form.  
So transpirasion!  
So pianter!  
Tousa pou swasant -kenz roupi?  
 
Vennsenk pou lasam,  
Vennsenk pou Ti Gaby,  
Vennsenk pou mwa.  
Vennsenk!  
Vennsenk -an, vennsenk roupi.  
- "San vennsenk roupi! To pa fol! Vennsenk to pa vo."  
- "Bizen pey lasam, ena komision Ti Gaby. Ena boukou fre."  
- "Sa to kouyonad! Mo pey dapre valer marsandiz."  
 
Ti Gaby pe ekout tou.  
Sigaret dan lalev, ver labier d an lame.  
Li get mwa fix, pez enn lizie.  
Mesaz kler, mo bizen axepte.  
- "Met ankor vennsenk"  
- "Gard to marsandiz!"  
- "Bon dakor! Selman fer vit. Pa rod extra."  
- "Aret fer  to zes!"  
Mo zorey drwat finn aret lanse,  
Li ankor pe angourdi.  
Mo santi kixoz so pe koule.  
Transpirasion. Kikfwa disan!  
Mo bizen leve...  
Kikfwa so gro lapat la finn bles mo zorey.  
Ki mo pou fer si li'nn bles mwa?  
Mo al lapolis.  
Lapolis!  
Zot pou ferm mwa,  
Pas mwa lakour,  
Met mwa dan prizon.  
Non!  
Mo pe divage.  
Letansa kikfwa kliyan pe atann.  
 
Kifer mo pa anvi ouver mo lizie?  
Drol! Mo pa anvi leve.  
Leve, ouver lizie. Kifer?  
Mo konn mo lakav par ker.  
Enn vie matla malang -malang  
Lor enn vie divan dibwa,  
Detrwa koulou lor miray - 
Portmanto pou kliyan - 
77 
 Miray san kouler,  
Kouver ar lagres let an; 
Lapousier, lapousier,  
Pianter, pianter.  
Dan kwen lili lor sali  
Pre kot mo latet  
Mo vie sakame, kado laniverser Annie.  
Wi Annie, mo finn trenn li partou ar mwa  
Dan lonbraz l avi. 
Wi Annie, dan lonbraz lavi.  
 
Drol!  
Ti Gaby pa finn vinn sers so komision!  
Sirman li pe soule ar lamone lefwa!  
Dabitid kouma kliyan sorti  
Li rantre  
Pran so par li ale  
San koze  
San enn mo.  
Kifer bizen koze?  
Sakenn zwe so rol,  
Rol silansie.  
Peyna pou koz e, 
Sakenn kone ki li bizen fer,  
Setaki axepte.  
Biznes la kontinie der oule dan silans,  
Silans konplisite,  
Silans labitid,  
Silans lonbraz lavi, pa vre Annie?  
 
Ti Gaby!  
Sa enn gran malen!  
Kot mo ti pou konn so rol  
Ar so bataz akter meriken?  
Li ti konn pas so bagou.  
... Mo ti donn li tou!  
Salte la!  
Zordi li tret mwa kouma enn ta salte,  
Li gagn toupe dir mwa ki mo valer finn depresie,  
Pou biznes marse li bizen nouvo marsandiz.  
 
Figir ankoler mo mama.  
Larm! Zoure! Maledixion!  
Mo rapel so laraz.  
Aster mo konpran.  
Li ti realize ki pou Ti Gaby  
Li ti vinn enn marsandiz ize.  
Ki so prop tifi ti pou pran so plas.  
Kouma li, mwa'si mo pre pou fini dan desbinn;  
Pou ena enn lot tifi sez  an, - 
Kikfwa pli zenn - 
Pou pran mo plas.  
 
78 
 Sez an! 
Wi, mo ti ena sez  an. 
Mo kone mo lekor  ti enteres Ti Gaby.  
Sak-fwa, sak -fwa mo ti santi so lizie dez abiy mwa.  
So lizie lor mo lekor  
Ti pe fer mwa frisone;  
Okoumansman mo ti pe onte.  
Mo rapel premie fwa li ti tous mo lekor  
Mo ti gagn maloker,  
Mo ti galoupe al kasiet.  
 
Li, li ti kas enn gran riy e. 
Mo mama ek li ti pe bwar.  
Zot toulede ti riye for -for, 
Mo r apel bien riye soulez mo mama.  
Zot ti fer komanter lor seki ti finn ariv mwa  
Ler mo ti ena katorz  an. 
Zot ti riye -riye-riye.  
Dan mo kwen mo ti plore.  
 
Sak fwa ki li kone mo mama pa la,  
Ti Gaby v inn lakaz,  
Li amenn kado, manze -bwar.  
Fer mwa bwar, fer mwa fime,  
Bengn mwa dan lotkologn,  
Donn mwa kas.  
Li amen mwa promne dan taxi,  
Montre mwa fer lamour.  
Li ti enn bon profeser!  
Dan site kot mo ti pe reste,  
Bann dimoun zaze,  
Bann tifi mo laz mor ar zalo uzi. 
Plis zot zalou,  
Plis mo montre zot,  
Plis mo fer zot vwa r, 
Plis mo fer zot zalou.  
 
Pov mama! Li res trankil, so rengn ti fini  
Ki li ti kapay fer?  
Gaby ti pe pey lokasion, kouran;  
Gaby ti pe aste rasion.  
Gaby ti posed tou.  
Ayo!  
Li rekoumans fermal.  
Ayo Bondie! Ki pe ariv mwa?  
Sa tourdisman la fatig mwa.  
Mo pe regagn maloker.  
Tou pe vire, tou pe tourne.  
Mo zorey! Ayo! Li lanse.  
Mo latet pe eklate,  
Tou pe vinn nwar divan mwa.  
Ki pe arive?  
Ki mo bizen fer?  
79 
 Al get enn dokter?  
Dokter! Pou al get dokter bizen al Porlwi,  
Pran enn taxi...  
Eski pou gagn enn dokter sa le r la?  
Li pou poz enn pake kestion.  
Ki mo pou dir li?  
Pert -tan! 
 
Mo sey dormi.  
Kikfwa sa pou ede.  
Kimannyer pou dormi?  
Douler la pe vinn pli for.  
Kouma kout fwet li pe rakle mo latet,  
Tou pe sere, to u pe korde.  
Eski mo pe mor?  
Ayo Bondie aret mo douler.  
Pran mo lavi, aret mo douler.  
Mo pe gagn vomi. Bizen tini  
Pa kapav ......  
Get ki mo finn fer!  
Mo bizen netway sa.  
Mo pou gagn zoure,  
Mo bizen leve pou'al netway sa.  
Bizen ...... bizen ......  
Mo sakame finn kouver ar vomi.  
Pianter.  
Ayo!  
Kikenn vinn ed mwa,  
Ti Gaby vinn ed mwa,  
Vinn sers to komision.  
Bondie avoy kikenn,  
Mo nepli kapav  
...... Mo per mor tousel!  
Kikenn vinn ed mwa!  
Mo bizen sey kriye.  
Kikfwa kikenn kapav tande.  
Non!  
Pa neseser kriye.  
Pert -tan! 
Personn pa pou vini,  
Dimoun isi finn a bitie tann lezot kriye, plengne.  
Zot pou dir trik -di-metie sa  
Pou exit kliyan...  
Douler la finn diminie,  
Sirman mo ti bizen vomi,  
Li finn soulaz mwa ......  
 
Fouf! Mo ti kapav mor tousel  
Kouma enn lisien  
Dan lonbraz  lavi ......  
 
Annie to ti ena rezon!  
Kifer mo pa ti ekout twa?  
80 
 Twa'si to ti gagn maler  
Enn zanfan ti ne.  
Me to pa finn large,  
To finn konn reziste.  
To ti ena rezon!  
Si... Si mo ti ekout twa.  
Tro tar;  
Tro tar aster!  
Tro tar! Tro tar! Tro tar!  
Pourtan to ti warning mwa.  
To ti dir mwa zour mo la niverser sez  an. 
To ti dir mwa fer atansion ar Ti Gaby.  
Li ti gat menaz mama,  
Li ti detrir lavi mama,  
Li ti briz to lavenir,  
Li enn marsan esklav.  
Kifer mo pa ti ekout twa?  
Kifer? To ti dir mwa mo pou fini dan lonbraz l avi. 
Lonbraz lavi! Mo rapel bien sa de mo la.  
Lonbraz lavi.  
 
Kifer, en kou, sa de mo la revinn dan mo lespri?  
To ti ena rezon,  
Mo finn fini dan lonbraz lavi.  
Ar so pianter. Ar so maloker.  
Kifer mo pa ti ekout twa?  
Ayo Bondie! Kifer? ...  
Mo ti kwar ki to ti  zalou mo boner  
Kouma bann lezot tifi dan site.  
Non pa vre!  
Mo nepli kone ki vre, ki pa vre,  
Kot mesanste lezot,  
Kot mo mesanste.  
 
Twa'si to ti kapav tom dan lonbraz lavi  
Me to'nn konn sorti.  
Me mwa mo pa'nn fouti,  
Mo finn kontinie plonze.  
Labwet la ti tro  atiran.  
 
Enn fwa mo ti tro uv zot,  
Twa, to mari ek to trwa zanfan  
To gran tifi li bien zoli,  
Li resanble twa.  
 
Mo ti sot sime,  
Al lot kote pou evit zot.  
Mo ti tro onte pou vinn koz ar zot,  
Sirtou depi….  
Kifer mo pe pans tou sa?  
Pe fer fre!  
Loder vomi parto u. 
Annie, tir mwa dan mo pi anter.  
81 
 Ed mwa! Ed mwa! Soulaz mwa.  
To tousel kapav soulaz mwa.  
To tousel, to tousel  
Mo leker gro, pe amar mo lagorz.  
Mo pa pe kapav respire.  
Ed mwa Annie!  
Ed mwa souy mo larm.  
Larm!  
Pa mo labitid sa.  
Depi lontan mo finn fini ante r santiman.  
Peyna plas pou santiman.  
Servi santiman pou kouyonn dimoun,  
Ar santiman aste -vande ......  
 
A trwa dan nwar zot ti may mwa,  
A trwa zot ti viol mwa.  
Kan mo ti kriye, dimann pardon,  
Person pa ti tande.  
Mo ti plore, dimann led,  
Personn pa ti vini,  
Mo ti ena katorz  an Ann ie, 
Mo ti fek gagn katorz  an. 
Lekor blese, lespri blese,  
Mo ti onte.  
Kifer? Violans lezot,  
Mesanste lezot ti fer mwa onte.  
Dimoun riye, dimoun sikane.  
Matant Dea, vie salte la,  
Partou li ti pe dir  
Ki sirman mo ti rode.  
 
Enn fam kouma  mwa!  
Kisannla pou konpran,  
Kisannla?  
Mem mama ek so galan  
Fer foutan, pas remark, riye.  
Mo pa pou bliye zot riye  
Ki toultan sone dan mo latet  
Kouma enn laklos fele.  
Sa zour la mo ti deside  
Pou vanze.  
Zot ti servi mo lekor pou pini mwa,  
Mo pou servi mo lek or pou pini zot.  
Mo finn pran zom mo mama;  
Kan li ti plore, menase, modi mwa  
Mo ti satisfe.  
 
Santiman servi pou fer lafis,  
Pou fer fla -fla. 
Anba -anba se mesanste ki regne.  
Bizen reponn violans par violans,  
Mesanste par mesanste.  
Peyna plas pou sa ntiman!  
82 
 Depi lontan mo finn aret get lezot.  
Mo zis get seki bon pou mwa.  
Ki lezot finn fer pou mwa?  
Viol mwa, vann mwa, aste mwa,  
Klak mwa.  
 
So gro lapat!  
 
Mo bizen leve pou netway  
Sa vomi la...  
Mo pa pou travay ankor zordi.  
Mo al lakaz.  
Lakaz!  
Kapav apel sa lakaz?  
 
Peyna ler dimoun ale -vini, 
Peyna ler taxi borde  
Tronpe for -for. 
Toultan zot prese!  
Toultan ......  
Annie, mo bizen rakont twa!  
Enn swar enn taxi aret divan mo laport.  
Kouma Ti Gaby ti avoy nouvel ki li ti pou avoy kliyan,  
San gete mo rant dan loto.  
Ti ena  de maren pa r deryer.  
Avan loto demare  
Zot koumans zot tranzaxion.  
Sofer la pa get deryer,  
Li fixe drwat.  
Li ti paret zene.  
San get deryer,  
Li dimande kot pou ale.  
Mo ti trouv sa drol.  
To kone kisannla ti'ete?  
Ler nou desann pou al dan naytkleb  
Mo tann li dir: 
"Zot fe r mofinn dan mo loto."  
Wi Annie, pouritir file kouma laliann;  
San li kone,  
To mari ti sarye mwa lor biznes.  
Mo ti trouv sa bien komik,  
Mo ti rakont sa mo bann kamarad, nou ti riye.  
Mo ti bien riye.  
Annie, zordi mo pa riye,  
Non , Annie, mo nepli kapav riye,  
Mo nepli konn riye ......  
 
Sa sakame la kouver ar vomi!  
To kone Annie, mo finn gard li kouma enn souvenir.  
To rapel kan to ti donn mwa sa sakame la?  
Pou mo laniverser sez  an. 
Nou ti lager sa zour la,  
83 
 Akoz Ti Gaby.  
 
Mo ti fou to  kado dan enn kwe n. 
Enn zour, pa kone kifer,  
Mo finn koumans servi li.  
Kifer? Mo pa kone.  
Drol! Mo'nn fer boukou kixoz san panse.  
Depi sa zour la partou kot mo'nn ale,  
Mo'nn amenn li.  
Li finn get tou mo sinema,  
Li finn sarye lamone komers laser;  
Mo finn t renn li dan labou  mo lekzistans;  
Zordi dan mo trou pianter, li kot mo latet  
Kouver ar vomi.  
Koumadir dan mo lespri  
Sak la finn vinn twa.  
Mo finn rod trenn twa dan labou mo lekzistans,  
Mo finn rod fer twa vwar,  
Mo finn rod vanz kont twa.  
Parski to'nn reysi kot mwa mo'nn fel , 
Parski to pa'nn tom dan lonbraz kouma mwa  
Parski ......  
 
Pardon Annie!  
To ti ena rezon.  
Sak la temwen.  
Mo ti bizen ekout twa.  
Sak la toultan finn rapel mwa mo erer.  
Mo finn prefer vomi lor li.  
Twa to pa enn sak.  
To finn res prop,  
To pa finn swiv mwa dan pouritir.  
Sak la se mwa kouver ar vomi.  
Ayo!  
Ayo! Ala li rekoumanse.  
Tou pe korde,  
Tou pe vinn fre;  
Vwal nwar pe tranble,  
Pe sifone,  
Pe vibre.  
Ayo mo latet!  
Fre! Mo pe gagn fre,  
Kouver mwa kikenn.  
Annie, Annie, vinn tir mwa,  
Mo pe koule.  
Annie...... Non.  
84 
 Non, non, non, non,  
Annie ... Aaaa! ...  
RETOURN KONTENI/BACK TO CONTENTS  
 
TRAZEDI SIR KOUTA -GRAM 001  
(Enn badinaz foutan / Satir epik ) 
PROLOG  
Elektron -Elexion -Elektronik,  
Bondie protekter sevalie inik  
Ki eklo par ta dan nik fer sanblan,  
Gaspiy to talan lor mo ti za nfan  
Ki kares lespwar pou  tengn marenwar,  
Ki dispoze, silefo, bwar pisar  
Pou gagn plas rezerve dan kabine  
(Mo pa'nn dir latrinn, mo'nn dir kabine).  
Li ena plan pou konbat koripsion,  
Lamizer, dominer, konstipasion  
Entelektiel, moral, pa zis fizik,  
E amenn d evlopman bann sans plasti k. 
Desten finn swazir li kouma azan  
Pou met lord dan dezord ki dirizan  
Lanpir Bechwa, ki exper lor fane,  
Dan marekaz brouyar pe kiltive.  
(Tou dimoun dir sa, sirman zot senser,  
Me mwa mo prefer pa ekout rimer.)  
 
Gran Senier Protekter, twa ki konpran  
Laflam ki ravaz enn lespri zanfan  
Ki finn fer serman ar fakter lesiel  
Pou fer limanite gout so dimiel,  
(Lapeti pouvwar ravaz so lespri)  
Donn li lekleraz, enn ti labouzi,  
(Li pa bizen plis) ase pou ekler  
Santie kas -kase nou zenes anfler.  
Tann dir anz lanfer pipi d an kalson,  
Drogon feros so dife vinn glason  
Kan Sir Kouta -Gram, mo ti zanfan la,  
Koz dan enn mikro ou fer tralala.  
 
Dan nou ti vilaz nou tou apiy li,  
So gran lespri ek so touk lenerzi  
Pou demont bout par bout rezim m alang  
Vilen, santi pi, Sa Mazeste Tang.  
Li tousel kapav (kwar mwa, mo senser)  
Fer dime vinn net parey kouma yer.  
AK 1  
Sir Kouta -Gram, gramaten ar soley  
Atann so bann anz vinn kas so somey.  
Zot lezel transparan dan lalimier  
Vibre ar lamizik teknikouler.  
85 
 Senfoni diskour anons lavenir;  
Kouma soley  li resof lanatir.  
So larmir lasie pir ekler later;  
So kask dekore ar plim tou kouler,  
So sarm kouma zon ronfle ar laraz;  
So lavwa eklate kouma loraz.  
Tou bann anz gro lebra enpresione;  
Zot sef finn ko ze, zot tou tap lame.  
Pou propaz so mesaz liberasion  
Zot tou anvol e dan tou direxion.  
Nouvo sover so parol li sakre;  
Napa bizen tike; nek axepte.  
 
Nouvo desten finn leve ar soley,  
Lakour royal Sa Mazeste andey.  
Kouma fey vavang bann konseye Tang  
Pe gagn tr anbleman dan bor lavarang.  
Sa Mazeste Tang pe gagn tarr -tarri,  
Li pe korde ar douler lor lili.  
So dokter espesialis tourdisman  
Finn ekrir enn gran tez lor vomisman.  
Bann mexinn dernie model pe tap pil;  
Antibiosilinn finn vinn initil.  
Zeneral -Kardinal pe tr akase;  
"Movezer pe sirkile", li panse.  
"Nou bizen fer l apriyer pou pous jab:  
Adominolekzikobouyonkrab  
Alelektronmanzerkrannsortisi  
Briyanisatinidemokrasi."  
 
Sa Mazeste dan douler ankoler:  
"Zot fatig mo zorey ar lapriyer;  
Zot mexinn napeyna okenn lefe.  
Vit telefonn mo dokter san soulie."  
 
Mawmi Titalber exper d an mister  
Konpran vit kifer lerwa pe gagn per.  
"Li bien kler, so maladi politik:  
Sir Kouta -Gram pe rod fer repiblik.  
Li normal ki lerwa gagn maloker.  
Sa pa vedir li enn konservater.  
Divan virkitour n pe fer sibversion,  
Pe donn lapeti nouvo anbision.  
Sel sol ision kan sitiasion grav:  
Bizen ferm bann sibversif dan lakav."  
 
Dir ou Mazeste drese lor lili:  
"Sa enn gran koko; sa enn gran lespri!  
Apartir zordi, Mawmi Titalber,  
Mo pa pou ena enn lot konfianse r 
Apart Titalber, nouvo gouverner  
E zot bizen apel li Monse nier."  
 
86 
 Elektron -elexion -elektronik  
Protez nou kont bann ensten jabolik;  
Pa les mo ti zanfan, Sir Kouta -Gram,  
Tas dan vavang ousa perdi lagam.  
Kwar mwa! Li enn sevalie san repros  
Ki zame, to tann mwa, mazinn so pos.  
AK 2  
Bann fler dan zarden lerwa bie gaya r 
Parski zardinie rwayal enn renar.  
Lor kiltiv zarden peyna so segon  
E li konn travay pou fer enn sif ron.  
Zardinie rwayal ti bien espesial  
Parski dan so ka nanye pa golmal.  
Li ti enn monarsi s repibliken  
Ki kiltiv zarden rwayal gramaten  
E tanto kot Kouta -Gram li trase:  
"Enn ti tay anplis ti detro zame."  
 
Sir Kouta -Gram pe admir so lakour  
Ki antoure ar karo pomdamour;  
Depi so balkon pre kot lekiri  
Li dominn lespas, li kontrol lespri.  
Anba lor k oltar bann vierz par douzenn  
(Ena seki vie, ena seki zenn  
Ar sert ifika, ar tez doktora  
Lor rantabilite lefwa? Lafwa?  
- Ah Elektron pardonn mo linnyorans  
Mo bien bizen enn vakans dan Lafrans -) 
Pe sant -sant laglwar zot nouvo lider  
Ar petal flanbwayan anplen liver.  
 
Tou finn pare pou gran seremoni:  
Koko, banann, kabri nwa r, sanbrani.  
Bann vierz sakre trap lame fer laronn  
Otour kalimay kouver ar fler zonn;  
Zot mouvman, zot kadans telman extra,  
Zot ti pa frengan telman delika;  
Zot bote, zot souples, zot elegans  
Kapav fer touris al vizit zonnfrans.  
Zot lavwa anzelik pe petiye  
Kouma lapli -soley dan lesiel ble;  
Bann niaz dan lesiel, bann zwazo lor brans,  
Bann fler dan zarden, bann pios san lamans,  
Krapo dan basen, fimie lekiri  
Pe avoy gro -gro po gne konfeti  
Lor laprosesion bann vre serviter  
Senier Elektron, destrikter lanfer.  
Deryer bann vierz sakre dan zot rob blan,  
Sir Kouta -Gram ki toultan elegan  
Pe mars ar lapoz; li bien distenge.  
Lafoul pe kriye, zot bien exite;  
Bann anz pe veye, zot lizie tr ouv lwen.  
87 
 Laba dan enn kwen kot pie tamaren  
Enn lisien lev lapat pou fer pipi  
- "Pa o nte! Move malelve! Chichi!" - 
 
Dan Gran Tanp Elektron tou finn pare;  
Bann anz fidel nanye pa finn bliye  
Pou gran seremoni inisiasion.  
Ena enn sel dan sak zenerasion  
Ki kapa v gagn sa benedixion la;  
Desten finn swazir, samem meyer swa.  
Nou Sir Kouta -Gram ek t ou so bann miz  
(Zot tou mem parey, mem kouler simiz)  
Pe ranpli zot obligasion sakre  
Kan (Benedixion!) lor so fron listre  
(Bann zalou apel sa koko -fromaz)  
Enn maz ar plim gri dekor so zimaz.  
Pa kapav anpes enn pov bengali  
Ar polision ler gagn enn ti jaldi.  
 
Sir Kouta -Gram lor vites souy so fron;  
Kouma laport ki finn sap lor so gon  
So laraz kouma zekler desir ler;  
So bann vierz ankoler kriye anker;  
So bann anz deside pou koup tou pie;  
Lafoul exite; zwazo anvole.  
Sir Kouta -Gram pa perdi so lespri,  
Li mont lor enn ros, de anz tini li.  
So figir serye, so lizie briye,  
Dimoun pe tanble, zanfan pe plore.  
- "Asasen! Bago Bayon! Sabotaz!  
Tou dimoun sove; sove, al lakaz! " 
 
Antoure par so bann anz protekter,  
Bann gro lebra pli senser ki senser,  
(Pa get kas, mem zot kout  ser, foupamal,  
Tou manier kontribision rant par bal.)  
Sir Kouta -Gram fer fas so bann prensip,  
Bare kat kote par so bann disip,  
Enn vierz divan li kouma boukliye,  
De bay de kote, samem so lepe.  
Li kont violans parski li pasifik;  
So dezir moraliz lavi pibli k. 
Lelandime gramaten bel -bel tit;  
Lagazet, televizion satelit  
Vande kouma gato -pima so -so 
(Zournalis kas koko pou bwar dilo)  
Parski lepep kontan n iouz obzektif,  
Laverite mem si lavi dan dif.  
 
"Ar prezans despri ek filozofi  
Nou gran ero nasional finn reysi  
Anpes trazedi boulvers sosiete,  
Anpes konfizion fer boul devire."  
88 
 Teori pa manke: Prens Titalber  
Finn aste enn nouvo zarm militer;  
Sa mazeste Tang  finn fer enn lalians  
Ar Satan ki ena gran lenflians  
Lor zanimo ki deplas ar lezel  
E atak inosan depi lesiel;  
Ena plan jabolik pou fann kaka  
Lor latet Kouta -Gram, gran kalipa.  
AK 3  
Enn Vandredi 13, zour mari mofinn,  
Dan so ti sato ki enpe anrwinn,  
Mo ti z anfan la, samem Kouta -Gram,  
Ar bann vierz sakre e so lezot manm  
Pe dres dernie plan pou viktwar final  
Kont Ja sous, Saytann ek lafors lemal.  
So servis ransengnman bien optimis,  
Zot gagn lenformasion ar lapolis  
Ki dir li peyna traka, toukorek:  
Sa Mazeste bien fay, pe naz dan sek.  
"Lepep pa satisfe ar so zestion,  
Koripsion, enflasion, devaliasion.  
Zot tou dakor pou apiy zot ero,  
Prosenn elexion pou balye karo.  
Bann boukmeker finn fini deside;  
Lakot Sa Mazeste finn bien bese;  
Kado personn pa'le aste enn fon;  
Peyna pou tike, dimann elexion."  
 
Lady Kouta -Gram get so sinema,  
Sakouy so latet, fixe so kannva.  
Preferab pou li manz so kou, bos tayt;  
Li kone lemonn maskilen finn fayt.  
Yer swar zis minwi enn lavwa dir li:  
"Dir li pa bliye, dime Vandredi."  
Kiserti dir li? Li pou riy foutan,  
Lerla pou dir li aret fer zanfan:  
"Rev enn fam pa kapav aret istwar  
So lamars triyonfal v er laviktwar."  
 
Sa zour la, Vanderdi trez pa bliye,  
Partizan sanzman ti marye pike  
Dan gran rasanbleman repibliken  
Pou tann mesaz lespwar nouvo desten.  
Sir Kouta -Gram dres lagorz diboute;  
Dan so sato, enn silans relizie  
Tom lor bann fidel ar tapaz matrak;  
Enn mous pa bouze, mem bann pis gagn trak.  
 
- "Camarades, conpagnons de la liberte …"  
Lerla enn grengale kas so konte:  
- "Eta bach ara, koz lang Morisien!"  
Sir Kouta -Gram deteste bann voryen,  
89 
 Li pa gagn ale ar dimoun vilger  
Ki pa konn respe so prop siperyer . 
- "Eta ti fangas, to pa ferm to bwat  
Mo fer mo larme kraz -kraz to jawat,  
Kas-kas to lagel, kas -kas to gro f….  
Boure kouma enn fl es. Ale ris kales!  
 
Enn sans salerla Sef -Anz Politik,  
Enn zeni stratezik ek taktik,  
Mirmir enn konsey dan so zorey saz,  
Dir li  lor vites zot bizen tourn paz:  
- "Avan elexion, pa bon koz koumsa!  
Mem si ou finn plen ar sa fatra la,  
Pou pa perdi vot, bizen pa s siro;  
Apre elexion nou tay so palto."  
 
Sir Kouta -Gram fer zefor pou konpran,  
So laservel vif koumans pran lelan;  
So koko fro maz kouver ar rigol,  
Li nepli listre kouma enn patol;  
Kouma enn balon ki finn gagn enn fit  
Li pe degonfle. Amenn laponp vit!  
Sef-Anz Politik, exper retorik  
Chombo mikro vit, servi toutsort trik,  
Fer choula monte, apiye mem bap,  
Parol konfeti fer sega vinn rap. 
Lepep admirab koumans bouz waya;  
Zot tou sant anker, "Limem nou lerwa!"  
 
Apre deziem mach nil, zero partou,  
Serviter lep ep pe koumans kas kou.  
Ler finn arive pou li al dormi  
Pou so ti servo gagn enn ti repi.  
Li les tou detay dan lame exper  
Sef-Anz Pol itik, rival Titalber,  
Ki pe dres papie, pe organize  
Dan tou so detay, lager relizie  
Ant demon lanfer ek anz paradi  
Parski lim em pou vinn 'Pradann Manntrri'.  
AK 4  
Dan lakour rwayal Sa Mazeste Tang,  
Kordon -ble pe prepar enn dexi bang  
Pou servi bann emiser e spesial  
Ki exper lor tou bann aspe legal,  
Ki pa anvi al ver konfrontasion  
Avan epwiz sime negosiasion.  
Prens Titalder anperso nn pe veye  
(Ospitalite enn zafer sakre)  
Pou ki nanye pa manke dan festen  
Ki kapav desid lemonn so desten.  
Anverite enn gro koko pwi san 
Ki osi enn gran palto enflian  
90 
 Finn dimann negosiasion ar lerwa;  
Li foul satisfe, li ena lafwa  
Ki sitiasion dimann konpromi,  
Working arrangement, nouvo teori  
Pou permet pei pas par tranzision,  
San difikilte, san revolision,  
Letap par letap, al ver repib lik 
Atraver bann mwayen demokratik  
Efikas, efisian, endepandan,  
Dan respe stabilite marsan.  
Lerb dan zot poumon, bang dan zot servo  
Nou bann gran koko pe drafte, Ayo!  
Zoli-zoli tez. Apel sa Big Bang,  
Reset espesial Sa Mazeste Tang.  
 
Dan lakour rwayal nou t i zardinie  
Pe yam sinema garnizon kourtie.  
Zot ale, vini; tousa bien normal  
Me enn zafer pe paret bien golmal:  
Peyna okenn dout! Sef -Anz Politik,  
Dosie dan lame, so figir mistik  
Kouma enn lonbraz, travers lantouraz,  
Fonn dan gran koulwar kouma enn miraz.  
Trwa er tan apre gran laport ouver;  
Bann anz gro lebra, simiz lot kouler  
Antour zot gran sef, Sef -Anz Politik,  
Sorti ar fraka. Zot pa per piblik.  
Lerwa anpersonn finn vinn lor peron  
Pou s ouet bon vwayaz bann konpayon.  
Akolad, anbrasad; zot tou kontan  
Nouvo program ek nouvo santiman.  
Ti zardinie pa'le kwar so lizie;  
Pourtan yer li ti tann enn lot koze.  
Pren s Titalber ek Sef -Anz Politik  
Lame dan lame? Zot pe sanz perik.  
AK 5  
Sir Kouta -Gram finn desid kas piso;  
Pa kapav toultan nek zero/zero.  
Tou finn pare pou deklans faz final  
Ki li sir aster pou devir bol dal.  
Enn ti zafer drol! Sef -Anz Politik  
Anretar zordi . Sir akoz trafik!  
Kikenn tap laport. Sirman limem sa.  
Ler laport ouver zardinie ki la.  
So lenz kas -kase; seve sifone;  
Disan pe koule; li kouma toke.  
- "Ki finn ariv twa? To finn trouv mirak?  
Kikenn finn bez twa detrwa kout matrak?"  
(Enn fam dimande) "Ki f inn ariv twa?"  
- "Toulede mo ser, ou pa pou kwar mwa.  
Move frikase! Nou karay bien so!  
Boul finn devire! Dife dan karo!"  
91 
  
Apre enpe letan Sir Kouta -Gram  
Koumans konpran ki bizen sanz program.  
- "To kouma toke! Ki finn ariv twa?  
To fer koumadir dife dan langka."  
- "Dife dan langka? Ou finn bien trouve.  
Ar mo de lizie mo finn bien gete.  
Ler zot remark mwa (zot konn mo kouler)  
Bate kondire! Fer mwa trouv zekler ." 
- "Zot! Zot! Kisannla zot? … To agasan!"  
- " Tou ou bann azan. Li'si li ladan."  
- " Li? Kisannla sa? … To finn vinn gounga?"  
- "Ou pa pou kwar mwa, enn fay zistwar sa.  
Ou lebra drwat finn faypat -sime -kler."  
- "Aret koz parabol, pa fer bezer.  
To kalomni,  planter kotomili  
Merit pli gran pinision mo piti!  
Mo pardonn twa parski mo leker gran,  
Selma aret fer to ensinifian.  
Fer apel li, mo sir li dan biro  
Pe prepar teren pou balye karo."  
 
Kan li aprann ki so bann anz finn fonn  
Kouma Othello divan Desdemonn,  
Sir Kouta -Gram ar laraz eklate  
Kouma bann nob dan bann gran epope.  
Li kime ar lakoler aristo,  
Lor so sime li pou tay tou palto,  
Lor so pasaz li pou fer enn ravaz…  
(Pou mwa li pli saz retourn mo lakaz!)  
RETOURN KONTENI/BACK TO CONTENTS  
 
METIS  
Metis? Me mo fier mo'enn metis!  
Dan mo lavenn d ilo Ganga,  
Betsiboka, Godavari,  
Zambezi, Forth, Lasenn, Lalwar,  
Yagnsekiang, Senegal, Tamiz  
Finn balye prop tou enpirte.  
Dan mo disan ena lesans,  
Fimie, parfen bann gran kiltir.  
 
Dan Gita, Labib ek Koran  
Mo finn swazir mo nouritir.  
Shakespeare, Molière, Do stoevsky,  
Byron, Camus, Salman Rushdie,  
Gershwin, Coltrane, Stravinsky,  
Lata,  Beatles, Elvis, Ravi,  
Chazal, Chagall, Modigliani  
- Pa bliye Marx, Mao, Gramsci - 
Finn ouver mo lizie, poli  
Mo vizion, regle bann lakor,  
92 
 Rafinn mo sansibilite.  
 
Mo pa bliye Lekol  Goodlands,  
Misie Poli, Amatali,  
Lekol Walter, Misie Soumann,  
Lekol Lefrer, Frer Alexis,  
Kolez Lefrer, Tichiv, Nanas,  
Kolez Rwayal, Ton Frank, Totol;  
E twa, Madeleine, trankil -trankil  
Dan to ti kwen, to ti kone  
Sak fwa bizen bros mo latet.  
 
Liniversite Edi nbourg!  
Alma Mater, san to saler  
Ki mo ti pou ete aster;  
San twa Gre gor, Corder, Lyons,  
Abercrombie, Martin, Criper;  
San twa Sue, Mike, Mick, John ek Paul …  
Kapital festival to finn  
Nouri mo lespri ar siblim.  
 
E bann kamarad dan lalit?  
Jooneed, Teerat, Cha feek  ek Paul,  
Herve, Tatav, Ah Ken, Arzou,  
Dan, Raj, Brigitte, Miche line, Siven,  
Ranjeet, Ravind, Dorsoo, Rafick ...  
 
Mo enn metis. Mo konn koz -koz 
Angle -Franse, me sel langaz  
Ki mo koze ar lepeti  
San liv gramer, swa dixioner  
Se pli zoli lang lor later.  
Kot mwa, nou kontan kamanber  
Me sa pa vedir ki nou kil  
Farata, dalpouri, dalpita, karri -barri,  
Makaroni, spageti, briyani, chapati,  
Noukienn, hakienn, wanntann, sawmay,  
Rougay sosis, dal bred -sonz,  
Pwason sale, bomli sek,  
Satini koko, bouyon pwason ...  
 
Dan nou lakaz Buddha ek Shivji  
Lanwit -lizour sakenn riy ar so kam arad;  
Palet Constantin pret kouler penso Argo;  
Sitar Shankar, tabla Rakka, violon Yehudi,  
Saxo Coltrane, piano Keith Jarret,  
Sentetizer Jean Michel Jarre  
93 
 Priye, plore, riye sakenn so mannyer;  
Sari, salwarr -kamiz, rob -zip, jins,  
Kostim, kourrta pijama partaz elegans.  
Gerard, Basheer, Lam Kam, Jamila,  
Deva, Nadine, Kwee Choy, souvan  
Nou zwenn otour latab, kot nou, kot zot.  
Manze, bwar, riye, plore.  
Nou partaz nou boner ek nou maler.  
- Bagounaw nayna ? 
- Awnou, bagounanou.1 
RETOURN KONTENI/BACK TO CONTENTS  
 
POU LOGA  
Mo'nn vinn isi ar tw a Loga  
Enn pasaze fatige, lespri bloke,  
Enn maren klose par soley,  
Balote par dilo sale,  
Ki pe rod lonbraz douser  
Dan lebra enn fam.  
 
Twa to ti la!  
Mo konn twa, mo pa konn twa, mo konn twa.  
 
Parfwa to ti enn bren klerdlinn  
Dan lesiel kan soley kas lizie,  
Enn lanvlop niaz fre pou kasiet mo fatig  
Fer mwa bliye …  
Fer mwa bliye mo nam fatige,  
Fer mwa bliye soley dife ki kas lizie.  
Twa to ti la  
Parfwa kouma enn ladrog ki kalme mo traka,  
Enn ti somey pou bliy e payanke ki pe mor  
Viktim ti lespri  
 
Mo konn t wa, fam  
Ki finn soutenir mwa  
Ki mo finn desire, blese  
Ki mo ankor desire  
Kan soley dife dan lesiel lete  
Klos mo lapo, sof mo latet.  
Mo konn twa,  
Fam -mouyaz pou maren fatige.  
 
Mo konn twa  
Fam -mama, mama Saskia ek Anushka  
Meme Yann, Anastasia.  
Me twa Loga, kisannla twa?  
Fam -mama -meme -mouyaz -klerdlinn?  
Non! Non! Non!  
 
1 An Telegu: To bi en Misie? – Wi, mo korek!  
94 
 To tousa me plis ki sa.  
 
Mo'nn vinn isi ar twa Loga  
Pou bengn dan freser klerdlinn  
Pou naz dan niaz freser montagn  
Pou rafresi  
Enn nam angourdi.  
E tw a to ti la. To toultan la!  
To toultan la  dan lonbraz mo lavi.  
Trankil, pasian, souriyan, silansie  
To veye tansion kikenn  
Koken mo lalimier.  
Kouma enn lonbraz dan lonbraz mo lavi  
To vey mwa, ed mwa, soutenir mwa.  
Mo ti aveg.  
Katarak dan lizie  
Mo pa ti reali ze 
Ki to enn lonbraz enkandesan  
Ki finn anvlop mo lekzistans,  
Finn rant partou dan mo lekor,  
Dan mo lespri, dan mo leker.  
Mo nam sansib kouma kristal  
Ti rekouver ar lapousier.  
To larm souriyan zordi  
Fer li briye ar lekleraz enkandesan  
To lalimier  
Ki pe fer  lakord sansib mo santiman  
Vibre  
Anarmoni avek lesiel.  
 
Twa to ti la toultan ar mwa.  
Mo konn twa, mo pa konn twa …  
Non, non, non, mo konn twa aster,  
Aster mo konn twa.  
 
To lonbraz enkandesan  
Li pli for ki soley dife dan lesiel lao.  
Samem Lamour.  
To lamour enkandesan  
Pe fer mwa gout pli gr an LAMOUR.  
Kouma enn far li finn gid mwa,  
Fer mwa konpran, fer mwa konsian  
Ki to lamour li enn reyon  
Ki pran nesans  
Dan gran LASOURS LALIMIER  
Ki pli dife ki soley dife dan lesiel lao.  
 
Kouma enn pon li'nn tras mo pa,  
Tir ka tarak dan lizie,  
Desir vwal miraz,  
Fer mwa travers presipis  
Kot mo ti kapav tonbe.  
Kouma enn zekler mazik  
95 
 Li'nn fer mwa dekouver  
Ar mo lespri, ar mo leker  
Ki lamour peyna frontier.  
Ki nou gran, ki nou piti  
Nou tou ena dan nou leker  
Enn ti labrez.  
Ler nou n ouri nou ti labrez  
Lerla li vinn enn gran laflam.  
Nou pa bizen tal dan soley,  
Met prozekter lor nou figir,  
Fer nou fezer kouma akter  
Pou fer lamour anflam lemonn.  
Trankil -trankil dan to lonbraz  
Dan silans to larm souriyan,  
To finn anflam mo lesperans.  
 
Mo'nn vinn isi ar twa Loga  
Pou gout lamour.  
Olie mo gout enpe lamour  
Mo finn vinn bengn dan enn kaskad  
Santiman rafresisan, soulazman rekonfortan,  
Dan dilo pir lasours lavi  
Ankominion  
Ar bann solda dan larme Bondie LAMOUR.  
Nou nepli la zis twa ek mwa  
Tousel -tousel dan nou deste n. 
Dan nou desten ena lamour ki nou partaz  
Ar nou ser -frer.  
Li, zot, bannla … zot 'si zot la  
Ansam ar nou pe fer partaz zot gran lamour.  
 
Nou ekziste aster dan zot lamour  
Kouma zot zot ekziste dan nou lamour.  
Mersi Senier!  
Mersi ou finn donn nou otan lamour.  
 
Loga  
Mo kontan twa  
Lavi-lamor  
Mo kontan twa  
LAVI -LAMOUR.  
RETOURN KONTENI/BACK TO CONTENTS  
 
TAMTAM, GITAR EK SITAR  
Depi lontan mo somey finn kase,  
Lor mo lizie de tanbour pe danse,  
Kouma enn rev mo lamak pe flote  
Lor enn lamer lamizik envizib.  
Dan profonder lalimie r enn refren lwenten  
Atraver letan, atraver lespas pe perse  
Pli so ki soley Lafrik,  
Pli blan ki lanez Lerop,  
96 
 Pli ansien ki Mohennjo -Darro.  
Enn refren ki ti ne ar premie lavi.  
 
Transporte par sa lamizik mazik,  
Antoure par bann vibrasion elektrik,  
Manitize p ar lasaler soley liver,  
Kouma seki pe dekouver liniver  
Bann son, bann mouvman, bann kouler  
Pe zwe lakordeon ar mo leker.  
Otour mwa, andan mwa, partou kote  
Bann kouler mizikal, bann son kolorye  
Pe danse, pe fonn, pe melanze  
Dan enn jalsa an -mouvman  
Parfwa d ousman -dousman, parfwa ar lelan.  
 
Mo pe gete,  
Me pe santi,  
Mo pe ekoute  
Ar tou bann por dan mo lekor.  
Mo pe respir lalimier,  
Mo pe get bann son vibre,  
Mo pe ekout bann kouler sante,  
Mo pe plonze dan enn sekous oralanti.  
 
Bann zimaz pe kas poz lor montagn S igno, 
Verb, non, azektif pe kas poz lor pie lafours,  
Ble, ver, zonn, rouz pe zwe kouk lor Lepous,  
Bann niaz pe sot mouton lor lerb,  
Divan pe sante dan feyaz tekoma.  
Tamtam, Gitar ek Sitar pe koz ar mwa  
Touletrwa anmemtan, sakenn so mannyer  
Atraver trwa gran oparler  
Ki kouma trwa far  
Move letan,  
Bon letan,  
Ed bann maren trouv zot sime.  
Trwa oparler, trwa lavwa, trwa sante  
Ki ansam soulev mwa kouma enn sel vag  
Amenn mwa lor disab.  
Trwa lavwa,  
Trwa lespri  
Ki finn fonn  
Pou vinn enn  
Kouma enn senfoni.  
 
Ler, late r, lamer lasours mo lavi,  
Tamtam, Gitar, Sitar lasours mo lespri.  
Letan ek lespas ti fer enn gref ar trwa zeni.  
Li finn grandi, zordi li pe fleri.  
So fler pli dife  
Ki soley Lafrik  
Pli vre  
Ki lanez Lerop  
97 
 Pli vivan  
Ki Mohennjo -Darro.  
 
Li pran so nou ritir 
Dan oter Kilimannjarro  
Li pas so laswaf  
Dan Ganga so lasours sakre  
Li rod so lenerzi  
Lor laplaz Lerop  
Me li viv so bote  
Lor later Moris.  
 
Mo fler kouma enn soley ki zame pou kouse,  
Kouma enn far dan nwar li montre mo sime;  
So kouler pe danse, so lamizik pe an vlop liniver.  
 
Zanfan Tamtam, Gitar ek Sitar  
Finn trouv so sime.  
Enn nouvo poem pe ne  
Pli dife ki soley Lafrik  
Pli vre ki lanez Lerop  
Pli vivan ki Mohennjo -Darro  
Pli ot ki Kilimannjarro  
Pli kler ki lasours Ganga.  
 
Li finn mir atraver lespas, a traver letan  
pou vinn ne lor later Moris  
dan nouvo lespri enn nouvo dimoun  
ki pran so nouritir lor oter Kilimannjarro  
ki pas so laswaf dan lasours Ganga  
ki rod so lenerzi lor laplaz Lerop  
me ki viv so lavi lor later Moris …  
RETOURN KONTENI/BACK TO CONTENTS  
 
THANATOS LOR BAZ  
• HAMLET: Get thee to a nu nnery - why 
wouldst thou be a breeder of sinners?  
W. Shakespeare  
• Dear Mother, dear Mother, the Church is cold,  
But the Ale -house is healthy, and pleasant and warm;  
Besides I can tell where I am used well,  
Such usage in Heaven will never do well.  
William Blake  
•Resuscité le matin du premier jour de la semaine, Jesus apparut d'abord à Marie de Magdala, dont il avait 
chasé sept demons.  
St Marc  
1  
Lotorout monte -desann  
Fer laronn parad gratsiel,  
Santinel fezer Lanpir Beton -Neon;  
Lasanser monte -desann  
Transpor t marsandiz -dimoun,  
98 
 Dimoun -marsandiz.  
Mahamegapolis mekano -elektronik  
Roule kouma moter nef - 
Chouning peper.  
 
Laba lor marse mondial  
Pri diri pe tonbe, pri kafe pe kraze,  
Pri disik degrengole.  
Chouning peper.  
Bangladesh,  Zaïre, Brezil  
Get reset grene,  
Nivo det monte.  
Dan lesiel zetwal pe tengn,  
Lor later lizie pe sonbre;  
Trip sere, lagorz amare  
Planter pe bwar pestisid;  
Dan lekiri, dan patiraz  
Kadav zanimo pe nouri korbo;  
Personn pa fer signdekrwa  
Ler laklos legliz sone.  
 
Dan Mahamega -eta 
Lendistri militar o-nikleer  
Pe ponp resours dan trou kanon  
San fon;  
Pe fann lasid dan liniver,  
Anba later, anba lamer;  
Fouy trou dan latmosfer;  
Deregle termostat - 
Baromet gagn vertiz.  
Saser -bonbardie desir lesiel, eklat baryer son,  
Depoz semans lamor dan vant lamer, dan va nt later;  
Krwazer -destrwayer vaxinn plankton ar viris sterilite;  
Tenk kraz legliz Eros, met partou plat  
Pou fer plas pou moniman Thanatos.  
 
Dan Pakistan, dan Bolivi, dan Somali  
Disab pe nway dilo, lamor fer latizann  ar lavi.  
 
Senier Pinision -Vanzans  
Pe vey  enn seke  
Pou enstal so tronn  
Dan karo brile.  
So bann sibaltern  
Bien kone ki pou plante  
Pou fer tranzaxion pouse.  
Chouning peper.  
Lapoud tou kalite  
Koumans sirkile,  
Rant dan nam zenes.  
Zarden fler vinn eg.  
Disik nepli dou,  
Dal sezi pa pe kwi,  
99 
 Kokoa gagn tr aka, 
Kokainn vinn king.  
Biznes nor -sid, sid -nor, nor -nor, sid -sid prospere;  
Pikan raket partou,  
Fler violet fane.  
Sivilizasion kanon finn met ba  
Kiltir sereng.  
 
Romeo ek Ziliet tranble,  
Pol ek Virzini stres e. 
Ki pou fer ar ti -baba?  
Ti-baba amenn traka.  
Ki nou pou manze tanto?  
Ki fim lor televizion?  
Kot nou'ale prosenn vakans?  
Bliye baba!  
Tro gran traka.  
Ferm robine reprodixion,  
Koz zordi, pa koz dime,  
Rod eternite dan aster.  
 
Kot enn tom vid enn madam pe plore.  
Lamour, lamour, lamour lib,  
Lamour kreater, la mour partaz  
Kot done pli for ki pran,  
Lamour azenou divan bieneme  
Pe pati dan zarden granit Senier Thanatos.  
Sida kas lelan;  
Dezir pe rod soulazman ek sekirite  
Dan antray  
Ti-zanfan.  
Hamlet gagn noze,  
Repous Ofelia.  
 
Lasanser monte -desann,  
Lotorout monte -desann.  
Masinn la bien rode,  
Chouning peper,  
Friwil roul priz,  
Desir koltar,  
Kas pake.  
Li'nn amenn so liberte - 
Liberte aste -vande,  
Liberte sakenn so sakenn,  
Liberte sakenn so kote.  
Letansa envanter masinn , 
Enzenier mouvman  
Nepli konn done,  
Done -partaze.  
Enn sel verb reste  
Dan dixioner sivilize:  
Pran! Pran! Pran!  
 
100 
 Hamlet pe repous so bieneme;  
Ti-garson Blake pe gagn bate;  
Marie -Madeleine pe plore;  
Li pe rod so bieneme.  
2 
Linet roupi dan lizie,  
Gous Foulous - li pa fer fos - 
Konn okip bien  
So masinn prodixion , distribision, konsomasion.  
Kouma enn zean li tini lemonn  
Lor so lendex.  
Tourn, tourn mo toupi  
Mo toupi konn bien tourne;  
Tourn, tourn mo roupi  
Mo roupi fer twa tourne.  
Tou pe tourne, roulman marse,  
Roupi roule andeor ton, andeor tan  
Dan lespas elastik sa n born, san frontier.  
Tou finn konekte. Nek ena aster  
Pez enn ti bouton.  
 
Andeor roulman  
Devi, Ti -Rajou, Wong Tong, Moustafa,  
Ti-Pol, Jamila,  
Exper dan gob ler,  
Pa konpran kifer, kisannla, kotsa  
Me san sey konpran  
Zot'si zot tourne,  
Tourn -tourne anron,  
Desann spiral anbalao.  
 
Roupi san frontier  
Barikad partou, dam pion adverser,  
Ferm laport -lafnet pou ki so liberte  
Kapav foul devlope.  
Envestisman rim ar devlopman,  
Komision ar prote xion,  
Gous ar Foulous.  
 
Thanatos kontan.  
Bravo Gous Foulous!  
Bann andeor kad  
Vann seki ena  
La kot ena li.  
Vande -aste, pa get kat kote,  
Pa pran koze kont.  
Seki enportan se ki kas roule  
E tank li roule pa pou'na larouy.  
Gous Foulous Miltinasional  
Anbras Gous  Foulous Rezional  
Ki anbras Gous Foulous Nasional  
Ki anbras Gous Foulous Loka l 
Ki anbras Gous Foulous Pion.  
101 
 Solidarite Enternasional  
Gousaz Foulousaz  
Pe kontrol baz.  
Zeneral Roupi, larme mafiozi  
Finn mem aste plas - 
Koze la koumsa - 
Dan enn ti -kwen paradi.  
Lapeti Roupi kouma lagratel  
Grandi ar grate, rant dan tou kwen,  
Dan tou zwen  ziska polision  
Fer vantalankan  
Lor tonbo bann sen.  
Thanatos kontan.  
3 
Anndi ek Beti, lame dan lame,  
Bataz fim dideor  
Pe sey gagn enn bout lizour  
Dan zonnfrans -ofsor.  
Lavwa Los Bos Fosfor  
Partou pe koz zefor:  
Zefor prodixion,  
Zefor disiplinn,  
Zefor kontro l, 
Zefor valer ansestral.  
Anndi ek Beti finn fini abriti  
Depi premie parol.  
Zordi kouma zegwi gramofonn rouye  
Dan siyon vie dis 78 tour  
Zot swiv mouvman ki ti trase  
Bien -bien lontan.  
Freser ven -tan dan leker,  
Gete lour 78 tour,  
Zot liniver koltar -beton -neon 
Pa toler varyete, diferans, pa -mem -parey.  
Tou bizen rant dan moul,  
Ti-kare, ti -kazot  
Krwasans ekonomik,  
Devlopman roupi.  
Liniver inik, iniform  
Pa axepte diversion, deviasion;  
Respekte norm, zot dir;  
Ekoute fenean, zot dir.  
Ale, fer bon zanfan,  
Rant trank il dan to kazot.  
Sant anker im nasional;  
Fer salyout pavyon patriyotik;  
Mazinn kiltir gran -dimoun, gran -fami;  
Pa perdi to idantite.  
 
Depi bien lo ntan  
Anndi ek Beti nepli konpran  
Nanye.  
Zonnfrans?  
102 
 Porfran?  
Ofsor?  
Transfer deviz?  
Rapatriman kapital?  
Plasman larzan andeor brizan?  
Envestisman aletranze?  
Envestiser etanze?  
Etranz, bien etranz!  
Pa manti do ta!  
 
Anndi ek Beti pe vinn gran, pa pe grandi;  
Pe gagn zanfan san vinn paran;  
Finn fini vinn vie avan letan.  
Bann ti -Anndi ek bann ti -Beti,  
Bann aryer ti -Anndi  ek bann aryer ti -Beti,  
Toultan deryer midi,  
Finn tas dan entra -enternet Mansonz.  
 
Thanatos kontan.  
Gous Foulous ere.  
Los Bos Fosfor sat isfe.  
4 
Lafors Feros merit meday.  
Li finn prezerv so kiltir ansestral.  
So aryer granper ti'ena plizier fam,  
Trenn kot s o lipie  
Pou'enn bouse manze.  
So granper parey.  
So papa ti kont  
Avortman, kontrasepsion,  
Emansipasion.  
Li li kont kontrasepsion,  
Emansipasion  
Me li obliz so gerlfrenn  
Zet fri so lamour  
Parski zanfan  
Tro bel tourman.  
Li pou perdi so liberte.  
Zanfan, fri lamo ur, 
Enn ti -reyon eternite,  
Lespwar lavi ki kontinie,  
Finn vinn enn fardo isi,  
Finn vinn marsandiz laba.  
Thanatos kontan.  
5 
Kan expresion lamour  
Vinn enstriman tortir,  
Bonte rim ar febles,  
Eple pouvwar d.o.m.i.n.e.r  
103 
 Finn ariv ler  
Pou regle pandil,  
Sonn lak los, 
Fer zanfan kone  
Gran maler divan laport.  
Finn ariv ler  
Rod nou erer,  
Retras parkour,  
Replant Eros  
Dan nou leker,  
Dan nou lespri.  
 
Zezi get Marie -Madeleine  
Fer enn sourir.  
RETOURN KONTENI/BACK TO CONTENTS  
 
KARAY SO  
(pou Gerard Sullivan)  
 
Dan Balaklava, voun dan marekaz  
Finn tir so s apo, kabos so ledo,  
Bes so latet net pou dir namaste  
Mazeste beton ar kasket lapay.  
Lao dan lezer avion tou kouler  
Pe fer lake pou debark konnteyner  
Ranpli ar vakans nisa ekzotik,  
San bliye masaz nisa erotik.  
Laba dan dilo kargo konteyner  
Fouy mama -lamer, desarz so pwazon  
Dan matris lavi ler lizie kay lous,  
Zorey pa tande finn tourn zot ledo.  
P.I.B pe kas pake, klos lesiel,  
Dezel Pol -Nor.  
 
Karay so!  
 
Tae! Nouvo lespas, nouvo resours!  
Alala bel -bel devlopman!  
Fini resesion, fini enflasion!  
 
Karay so!  
Glason finn klose!  
 
Parvati pe anter so zanfan;  
Seki dan so vant bien malad;  
So mari, Bramma, anba later;  
Enn mem maladi finn koken  
Lavi enn fami.  
Pourtan ti dir li protez so fami!  
 
104 
 Fam pa gagn drwa dir non;  
Parvati sede pou gagn lape  
Me olie lape pe gagn lamor,  
Enn deryer lot.  
 
Karay so!  
Glason finn klose,  
Finn fini pran dife.  
 
Vila delix pou foulous dideor,  
Pa fer nanye si mal -gagne;  
Teren golf; zarden exo -erotik;  
Sekirite elektro -elektronik;  
Pa bizen gardien kanpman,  
Ni ser vant maf;  
Job spesialize pou spesialis nisa.  
Laba dan vilaz Jamila  
Lafontenn koul sek;  
Later pel -pele deklar fayit;  
Manze dideor tarde pou vini;  
Tibaba pe fen.  
 
Karay so!  
 
Morisia ledan pouri,  
Exper dan fel CPE,  
Fer sourir kari -ledan,  
Sey kont zetw al dan lesiel,  
ABBA! (Pa per gagn poro)  
So ABC pa depas D,  
Fer koumadir E.  
Profeser Liniversite  
Bat tanbour sixe,  
Kalite iniversel.  
Tapaz tanbour touf zenosid kiltirel.  
Karay so!  
Glason finn klose!  
 
Pie mang fl eri dan liver;  
Divan glase bril so d ime;  
Flanbwayan larg petal rouz  
Avan so fey ver ouver.  
Mama -Later gagn kongolo;  
Nepli kone kan met triko;  
Gagn so -fre; tranble -transpire.  
 
Karay so!  
Glason finn klose,  
Finn fini pran dife.  
 
Kanpagn anti -kapot pe donn bal.  
Bann disip Moralite  
Pe tap plen, gagn li bonn.  
105 
 Abstinans zot dir.  
Fidelite zot dir;  
Virzinite avan maryaz  
Sel solision valab.  
Virzinite ziska lamor  
Plis meyer  
Zot dir, zot dir, zot dir.  
Pa pran mexinn kan ou malad, fer lapriyer;  
Pa met elmet anka axidan, lalimier Lesiel  
Garanti sekirite;  
Kan siklonn bate, lapli fwete  
Li gat nasion rod protexion;  
Li natirel lor de zenou, kontanple natirel.  
Si maladi pe touye;  
Si lepidemi pe masakre  
Pa dezespere.  
Bondie pe zis  teste landirans bann ki finn aste  
Biye -aleretour dan pa radi.  
Bann ki viv dan pese bizen pey zot pese.  
Alelouya! Soubann Allah! Shannti Om!  
Si granparan par milie  
Pe okip tizanfan orfelen;  
Si simitier pa gagn letan repoze;  
Si zanfan anabandon;  
Si poubel refiz nouri vant vid;  
Si, si, si ...  
Pa fer nanye   
Pourvi ki peroke liv sakre,  
Ki'nn bliye metafor,  
Fer Bondie kontan ar resitasion par ker.  
 
Karay so!  
 
Tambi ek Sami, de kamarad depi  ti lekol,  
Ti kouma simiz ek kalson.  
Paran deside servi Ti -Devi  
Kouma kal pou fann dibwa ande.  
Tambi sede.  
Sami k it pei,  
Al refer lavi  
Lot kote dilo.  
Paran kontan.  
Finn kas lasenn pese -bisagn.  
Moralite sov.  
Sami swazir pou pike pou bliye;  
Tambi swazir pou bate pou bliye.  
Sami tas dan lak;  
Overdoz liber li pou leternite;  
Tambi touf Devi,  
Met pandi ar sari s o ennmi.  
Trwa mama pe plore,  
Personn pa tande,  
Pa'le tande  
106 
 Parski lotorite King Falous  
Finn prezerve;  
Moralite sov, dezord organize sov;  
Pelmel vadire sov;  
Routinn san konpran kontrol tabisman.  
 
Karay so!  
Glason finn klose!  
 
Tambi ek Sami ti de b ieneme  
Ki ti fer lamour pa kouma lezot;  
Mawlana, Pandit, Mons enier, Paster  
Dekret zot lalwa: Tou seki refiz  
Swiv kanal routinn bizen anpandan  
Par mem enstriman ki fer mekrean.  
 
Karay so, karay so, karay so;  
Mem glason, mem glason, pe gagn klos;  
Pe brile, krepite.  
Pol-Nor zalou Sahara.  
 
Lolita, Patita, Evita  
Finn zwenn tase.  
Finn ramas zot kadav dan kanal dilo sal.  
Bon dimoun pe dir bien bon pou zot.  
Zot viv dan pese!  
Vann marsandiz pou aste marsandiz.  
Zot finn vann zot dinite olie fer travay  onet.  
Bondie finn pini zot.  
Me ...  
Kisannla aste zot marsandiz?  
Bon madam so misie, so garson, so frer, so kouzen?  
Kifer finn touy zot?  
Kisannla finn touy zot?  
Bon madam so misie, so garson, so frer, so kouzen?  
Pa ti pou bon donn zot protexion?  
Chekep medikal?  
Legalize?  
NON, NON, NON,  
Lavwa bon dimoun par milion  
Sakouy lesiel ek later,  
Fer zetwal grene,  
Sounami partou.  
 
Zezi dir Marie -Madeleine:  
Karay so, baba!  
 
Vie demokrasi dan dixioner King Foulous  
Finn deroul so roulo net;  
Finn mont re so ti zoli me sirtou so gro vilen.  
Ti pogne ramas tou, lamas deryer midi;  
Gous -Foulous kontrol tou, Lesperans dan baydoum;  
Toupoumwa dirize, Dir -Mersi pe nwaye.  
107 
 Finn ler pou rod lot: Demokrasi Egalite  
Dan travay, dan lakaz, dan vilaz kouma lavil.  
 
SINON?  
Karay kontinie sofe, dilwil brile.  
Nou dal pa pou kwi.  
 
Bann Midam Konntou,  
Plim tranpe dan lank Foulous,  
Dan polank Falous,  
Fer longanis ar nou lespri.  
Zoli lekritir mo dir ou! Mem pa tro konpran  
Gagn bon pou lir. Zoli koutplim!  
Wi, mo da kor; akoz  bannla nou dan pens.  
Bann sal Zangarna! Payen! Zanfan Satan!  
Akoz zotmem glason pe gagn klos;  
Dilo finn pran dife.  
 
Dezespwar!  
Zanfan dan nwar  
Finn perdi pie;  
Finn perdi sime.  
Fanor fer vantar;  
Grannwar deklar far;  
Tetar fer kwar li bot e rar.  
Dezespwar!  
 
Karay so!  
Glason finn klose,  
Finn fini pran dife.  
 
Kifer pa dezespere?  
 
Pa bliye zanfan, dan letan lontan  
Enn baba ti ne dan vant enn zennfi  
Ki ti kapav per konsekans trazik.  
Me Mama -Kouraz ti akous Lesperans.  
Pa bliye bien ava n letan lontan  
Li ti sarye montagn pou sap lavi;  
Fekla dan dezer li ti tann Lavwa.  
 
Pa bliye zanfan, zame bliye sa.  
Ler li ti kone so ler ti vini  
Ar enn bout dipen ek enn koup diven  
Li ti konsakre enn nouvo desten.  
 
ASE PLORE!  
 
Karay so?  
Glason pe  brile?  
Vie lemonn dan leral?  
 
Anou konstrir enn lot  
108 
 Kot lamour -pran -kont  
Pou donn lavi enn nouvo gou.  
 
Soley Shakti Youg pe leve;  
Lalimier Emaniel lor baz.  
Ale zanfan nou trap lame;  
Nou sant ans am Lamour -Pran -Kont.  
 
24.12.06  
RETOURN KONTENI/BACK TO CONTENTS  
 
 
