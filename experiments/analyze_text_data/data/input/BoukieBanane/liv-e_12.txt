1 
 LIV-E NIMERO 12  
 
 
©INSTITUT CARDINAL JEAN MARGEOT (ICJM) , 1, Celicourt Antelm Street, Rose Hill,  Maritime Republic of 
Mauritius.  
 
PREFACE  
For most Mauritians, Mauritian Creole is a non -language, a patois, some form of b roken French. For me it is 
my mother  tongue (first language), the language I heard when I was still in my mother’s womb for it was 
the language my parents used. For over half a century, I have researched the language and used it with my 
wife, children and grandchildren. It is the medium of m y creative writing – thousands of poems, dozens of 
plays and short stories, several novellas and novels (My complete works can be accessed free of charge at 
https:// boukiebanane.com. ) My second language is English, anoth er creole language and through 
trans lation of religious and lay literature, I strive to show that my mother tongue is fit to express world 
literature – the Bhagavad -Gita, the Bible and the Holy Koran, Shakespeare, Molière, Blake, Keats etc. Enjoy 
this samp le of world literature in our de fac to national language and the future de jure national language to 
be known as Morisien (Mauritian)  together with a new creation inspired by a world classic . 
BROTHERLY NAMASTE,  
DEV VIRAHSAWMY.  
 
NOT LOR GRAFI  
Si dan grafi Franse ena let silansie kouma <e> fin al dan ‘boire’, ‘heure’, ‘guerre’ ets., dan grafi Morisien 
peyna let silansie: ‘ser’ (expensive) ek ‘sere’ (tight); ‘las’ (loose) ek ‘lase’ (shoelace) etc.  
Dan grafi Franse <s> ou <t> li souvan silansie: ‘bas’, ‘bat’, ‘las’, ‘bout’ etc. Dan grafi Morisien <s> ek <t> final 
zot pa silansie: ‘ba’ (kiss); ‘Bas!’ (Ase!); ‘bat’ (pingpong bat); ‘la’ (here); ‘las’ (loose) etc.  
Parey pou <r> dan ‘chanter’ ousa ‘manger’. An Morisien <r> pa silansie:  ‘manze’ (food); ‘manzer’ (eater); 
sante (song); ‘santer’ (singer) et c.  
Pou endik nazalizasion enn vwayel, nou koste <n> ar li: <a> vinn <an>  (ban, dan, fanfan) ; <o> vinn <on>  
(bon, don, fon, gon) ; <e> vinn <en>  (ben, den, fen, gen, len, nen) . 
Vwayel na zal + n donn: bann, kann, pann, zann; bonn, donn, konn, zonn; denn, gen n, penn, renn ets.  
 
KONTENI  
 
TIZISTWAR ENTERNASIONAL  
RAMDEO EK ZILIET  
ZILIET EK SO ROMEO  
 

2 
 TIZISTWAR ENTERNASIONAL  
POU ZANFAN REPIBLIK MARITIM MORIS  
 
TIZISTWAR  EZOP POU ZANFAN MORIS  
 
1. ZISTWAR LOULOU EK TIBOUK  
Enn fwa dan enn pei ti ena enn zenn tibouk. S o korn ti pe koumans pouse e sa ti fer li kwar ki l i ti fini vinn 
enn gran bouk ki ti kapav debrouye tousel. Enn tanto kan troupo kabri ti pe pran sime lekiri e ki so mama ti 
pe apel li, nou zenn tibouk ti fer koumadir li pa ti tann nanye e li ti kontinie manz lerb tann dan patiraz. 
Enpe pli tar ler li ti lev latet, troupo ti fini ale e li ti tousel dan patiraz.  
Soley ti pe kouse. Long -long lonbraz lor lerb ti pe ranpe. Enn ti labriz fre ti pe may -may ar bann lonbraz la 
dan enn sifleman ki ti fer tibouk gag n tranbleman. Seki so mama ti dir li lor loulou ti vinn dan so lespri. Li pa 
ti rapel sime pou retourn lakaz. Li ti koumans galoup dan tou direksion kouma fouka e anmemtan kriye, 
“Maaaa! Maaaa!” pou apel so mama. Lerlamem, deryer enn touf, li ti trouv loul ou. Li ti transpir gro. Li ti 
kone ki li ti dan dif . 
“Pardon, Misie Loulou,” li ti dir, leker bat dan mole. “Mo kone mo ler finn arive parski mo pou fini dan ou 
vant. Me avan mo mor mo ti'a kontan tann ou zoli lavwa sant sega 'Manze, bwar, donn jaz'.”  
Loul ou ti kontan sant sa sante la avan li ti devor so v iktim. Li ti larg so lavwa, tap lestoma pou donn sawal. 
Pa dir ou tibouk ti kas leren, danse. Lanbians ti extra korek.  
Pa bliye ki troupo ti pe retourn lekiri dousma -dousma. Kouma labrim ti pe leve, tou ti  trankil partou. Divan 
ti pe sarye sante loulou ver  zorey bann zanimo. De lisien gardien troupo ti dres zot zorey. Zot ti kone ki 
loulou abitie sante avan li devor so viktim. San perdi letan, zot ti fons dan direksion loulou ki ti pe konsantre 
lor so wachi -wala. Jalsa ti tengn sek. Loulou ti tire lor vites  pou sov so lavi.  
“Ala mo kouyon la! Olie debrouy mo zafer kouma bizen, mo fer mo zes pou fer lezot plezir. … Aster dife lor 
mwa!”  
 
2. ZISTWAR TORTI EK KANAR  
Enn torti, kouma nou kone, toultan pe sarye so lakaz lor so ledo. Seye kouma li seye, zame li fouti kit so 
lakaz. Dapre rimer, bondie so vilaz ti desid pou pini li parski li ti telman kontan kas poz kot li ki li pa ti pran 
lapenn al maryaz bondie la malgre  ki ti avoy li enn envitasion spesial.  
Amizir l etan pase, so regre ti pe ogmante. Li ti bien sagren ki li ti refiz al maryaz so bondie. Ler li ti pe get 
bann lezot kreatir otour li, so leker ti pe fermal. Li ti zalou zot lasans. Zwazo ti pe anvole; yev, se rf ek seval ti 
kapav galoupe vit -vit; zako ti k apav sot depi enn pie pou al lor enn lot. Mem koulev ti kapav deplase lor 
vites. Tou bann kreatir bondie ti kapav vwayaze, vizit nouvo landrwa, dekouver nouvo peizaz me li, kouma 
enn piaw, ti oblize pil anplas  ar so lakaz lor so ledo ek so ti lapat ki anpe s li deplase lor vites. Li ti onte, agase 
ek extra tris.  
Enn zour li ti rakont so tristes ar de kanar.  
“E dalon, kas pa latet,” zot dir li. “Nou nou kapav fer twa vizit lemonn. Bien senp! Trap sa baton la ar to 
labous. Ser bien to lamaswar. Tansion babou! Bous labous! Sinon to va regrete!”  
Pa bizen dir ou! Misie Torti may baton la omilie ar so ledan e sak kanar trap enn bout baton la ar so labek. 
Ala lor vites zot lao dan lesiel!  
Enn marten ki ti pe pase ti ga gn sok.  
“E! Pa oumem Lerwa Torti?” Li dimande.  
“Keske ti krwa...”  
Li pa ti dir plis. Kouma diplon li ti desann brit, al kraz lor enn ros.  
 
3. ZISTWAR KRAPO EK BEF  
Enn bef ti rant dan enn basen ranpli ar pie voun pou bwar dilo. Ler li ti pe mars dan labou d an fon dilo, li ti 
kraz enn ti krapo, anter li d an labou. Aswar ler mama -krapo ti pe ramas so bann zanfan, ti mank enn. Li ti 
dimann bann zanfan la kot zot ti frer ti ete.  
Enn parmi zot ti reponn. “Ma, enn mons zean ti mars lor li ar so gro lapat e ti fons  li dan labou.”  
3 
 “Gro?” mama la ti dimande. “Gro koumsa?” Bonnfam la ti plen so poumon ar ler.  
“Boukou pli gro Ma, boukou pli gro.”  
Bonnfam la ti kontinie ponp ler dan so pouman, fer so vant vinn gro.  
“Ki zot dir? Koumsa?”  
“Boukou -boukou pli gro!” Tou bann zanfan ti kriye anmemtan.  
Bonnfam la ti kontinie  rod vinn kouma mons la. Enn kou ti ena enn boum. Zistwar fini.  
 
4. ZISTWAR LISIEN, KOK EK RENAR  
Dan laferm Misie Koutou ti ena enn lisien ek enn kok ki ti de torsenn kole. Zot ti toultan ansam. Enn zour 
zot ti desid pou fer enn vwayaz pou kone ki ti ena l ot kote baraz banbou ki ti fer letour laferm la. San 
ezitasion, nou de konper ti lor larout lavantir ki ti al dan direksion danbwa. Pandan enn zourne zot ti marse 
san okenn difikilte. Zot lespri vif ti bien e xite. Ti zot premie gran lavantir.  
Ler labrim ti  leve e ler dormi ti vini, ti bizen trouv enn landrwa. Normal kok ti kone ki ti bizen fer. Ti ena enn 
pie ar enn gran trou dan so tron. Kok ti panse ki lisien ti kapav pas lanwit dan trou la pandan ki li, li ti kas 
enn poz lor enn brans. Zot toulede ti pas  enn lanwit pezib ek konfortab.  
Ler barlizour ti koumans ekler lesiel dan les, kok so somey ti kase. Pov kok ti bliye kot li ti ete. Li ti sir li ti 
touzour dan laferm kot toulegramaten li ti so latas pou lev  tou dimoun. Li ti dibout lor pwent lipie, bat l ezel, 
dres likou e larg enn koukouroukouk pwisan. Me olie lev Misie Koutou, li ti kas somey renar ki ti pe dormi 
pa tro lwen. Renar la ti koumans pans enn nasta extra. So lapeti ti fite net. Li ti koste ar pi e kot kok ti ete e 
dan so manier gran kouyoner l i ti dir kok la: “Ayo mo bourzwa! Ou pa kapav kone ki kantite nou fier pou 
akeyir ou dan nou danbwa, Rezidans Lamitie. Bienveni, mil fwa bienveni, Gran Dimoun!”  
Kok pa ti enn gopia. Li ti reponn renar ar bouk ou polites. “Li enn gran plezir zwenn dimoun pol i, onet ek 
senser kouma ou. Fer mwa loner vinn zwenn mwa lao. Fer letour mo lakaz e dan grawnflor ou pou trouv 
laport lantre. Laba mo portie pou les ou rantre.”  
Pa bizen dir! Renar pa ti perdi letan. Li ti fe r letour e ti trouv laport. San gete li ti fons drwat andan. Lisien ti 
fou li kap.  
 
5. KISANNLA POU FER SA?  
Bann lera miske ti plen viv toultan dan lafreyer. Enn gro matou ti pe fer zot mari mizer. Bann gran ti per pou 
kit zot trou pou al travay; bann zanfa n ti gagn lord pa al zwe deor, tansion gro sat mesan fer zot soufer.  
Prezidan lera miske ti dimann enn renion lasanble lera miske pou pran enn desizion parski li ti dir, 
“Sanepepasekontinie!” Ki ti bizen fer? Tou bann manm prezan ti donn zot lopinion, ti f er sizestion me 
okenn propozision pa ti gagn so utien mazorite. Li bien vre ki dan lasanble zot ti kontan koz nenport  
Tar ver aswar ler dekourazman ti pe chombo tou dimoun, enn zenn joukal ti fer enn propozision. “Si nou 
atas enn laklos dan likou sat la, le r li apros nou, nou pou kone e nou kapav sove, al kasiet.”  
“Extra lide sa! Kifer personn pa ti pans sa avan? Pourtan enn lide senp. Bravo ti lom. To pa joukal ditou!” , 
zot tou ti pe dir for -for. 
Lerla enn lavwa ki ti abitie kas nisa ti koumans koze. Lezot ti koumans grogne. “Sa li zame kontan kan tou 
dimoun kontan... Zis pilinge ek moulougande, samem li kone.” Sa ti lavwa enn vie tonton ki ti toultan frot 
zot nene dan zot prop malprop pou fer zot reflesi.  
Dabor li ti dir, “Lide zenes la extra!” Tou di moun ti aplodi. “Anfen!” , tou dimoun ti dir. Tou dimo un ti 
soulaze. Vie tonton pa ti pe radote.  
Tonton la kontinie, “Dir mwa enn kou! Kisannla volonter pou atas laklos la dan likou sat la?”  
Enn silans epe ek glasial ti anvlop lasanble. Tou dimoun ti kwak.  
 
6. ZISTWAR HANUMAN EK SARTIE  
Enn sartie ti pe diriz so saret dan enn sime labou apre enn long peryod lapli. Bef ki ti pe ris saret la ti pe 
gagn difikilte pou avanse dan labou. Enn kou saret la ti aret net parski enn larou ti tas dan labou ziska lax.  
Sartie la ti desann, dibout kot larou la san fer okenn ze for pou sorti dan labou. Li ti koumans plengne, modi 
so sor e dimann Bondie Hanuman vinn ed li. Dapre zistwar la Bondie la ti vinn get li. Hanuman ti enpe agase 
par manier sartie la. Li ti dir li:  ”Eta , Bourrbak! Aret moulougande! To kwar ki larou la pou s orti dan labou 
ler to diboute, kriye, plore, plengn to sor? Pous larou la ar tou to lafors e dir 'haysh!'.”  
4 
 Sartie la ti ekout Bondie Hanuman ki ansekre ti met so lafors. Saret la ti koumans bouze e biento li ti andeor 
trou labou.  
 
7. ZISTWAR LERA LAVIL EK  LERA BITASION  
Enn zour lera lavil ti rann vizit enn tifami ki viv dan lakanpagn. Pou lench lera bitasion ti servi enn manze 
senp me nourisan. Ti ena legim, fri sovaz ek boukou dilo lasours. Lera l avil ti zis gout -goute, griyot -griyote 
seki ti pe donn li z is pou fer plezir. Li pa ti ole fer malelve.  
Apre repa zot ti bien blage ou plito lera lavil ti pe koz tou e lera bitasion ti pe zis ekoute. Lera bitasion ti 
enpresione par lavi dan lavil. Kan ler dormi ti vini, zot ti rant dan enn trou konfortab dan baraz  banbou. 
Aswar lera bitasion ti fer enn zoli rev. Li ti dan lavil pe viv dan lix ek jalsa. Lelandime gramaten ler lera lavil ti 
envit li pou rann li vizit li ti aksepte san ezitasion.  
Lera lavil ti  amenn lera bitasion dan lakav enn gran vila. Kan tou lalim ier ti tengn, zot ti al dan salamanze kot 
pli boner ti ena enn banke. Ti ena plen restan: laviann, fromaz, gato. Me zis kouma zot ti pou koumans 
manze zot ti tann 'Miaou! Miaou!' e ti tann grif pe grat laport. Dife lor zot. Zot ti al kasiet, tini anplas, 
respire apenn pandan enn leternite. Kan danze ti ale, zot ti sorti dan zot trou pou manz kiksoz. Zis lerla, 
laport ti ouver e bann serviter akonpagne par enn bouldog ti rantre. Traka zame fini.  
Lera  bitasion lev so pake pou ale.  
Lera lavil ti dimann li kife r li ti pe ale lor vites.  
“Matlo mo kone dan bitasion mo viv enn lavi senp, pa konn okenn lix. … Me lape ek sekirite plis enportan ki 
flafla. Salam!”  
 
8. ZISTWAR PAKE DIBWA  
Enn fwa dan enn pei t i ena enn misie ki ti ena 11 garson, enn foul lekip foutborl. Me bann garson la zame ti 
dakor lor nanye. Toultan zot ti pe diskite, dispite, koz kontrer, lager pou enn wi, pou enn non.  
Bolom la ti nepli kone ki ti bizen fer. Enn zour kan tansion ant bann g arson ti extra for e ki ti ena danze disan 
koule, li ti konpra n nesesite azir vit. Dan so lakour ti ena bann pake dibwa anpile enn lor lot. Sa lepok la ti 
servi dibwa pou kwi manze. Li ti fer met enn pake dan so lavarang e ti apel so onz garson. Li ti dima nn 
sakenn sey kas pake dibwa la. Enn par enn zot ti seye e bie n sir zot pa ti fouti kas li.  
Lerla li koup lakord lalwes ki ti atas pake la e li ti dir sakenn pran enn dibwa e sey kas li. Pak, pak, pak dibwa 
ti kase. Ebete bann garson la diboute, gete san k onpran ki zot papa ti anvi dir.  
“Zot pa konpran? Enposib kas p ake dibwa me enn dibwa tousel fasil pou kase. Parey kouma zot. Mo ena 11 
garson, enn foul lekip foutborl. Si zot zwe kouma enn lekip, roule anekip, korpere kouma enn tiim zot pou 
konn sikse ek p rogre me si sakenn tir so kote, rod so prop bout, bengker sek,  pou ena defet ek maler.”  
 
9. ZISTWAR LION EK SOURI  
Enn zour enn lion apre ki li ti bien ranpli so boyo, ti pe fer lasies dan lafore kan enn souri ti deranz li par 
aksidan. Lion la ti ankoler, t i lev so lapat pou kraz souri la. “Pardon Segner, pardon! Mo p a ti ole mank ou 
direspe. Pa touy mwa. Enn zour ou kapav bizen mo servis.”  
Lion la ti gagn riye. “Enn ti grengale kouma twa! To latet pa bon?” Lion pa ti dominer. Li ti les ti souri ale.  
Detrwa zour pli tar ler lion ti pe lasas pou manze, li ti tom dan pie z saser ki ti enstal enn file. Plis lion la ti 
debat, plis file la ti ser l i plis. Enn lakoler ti pran li. Li ti larg enn rizisman feros ki ti fer tou zanimo sove. Ler 
souri ti tann sa li ti rekonet lavwa so lion. Li ti koumans rod li ziska li ti trouv li dan latrap. Li ti ronz filen ziska 
ki li ti fer enn trou ase larz pou ki li on kapav sorti.  
“Segner, ou ti riye ler mo ti dir ou ki enn zour mo ti pou kapav rann ou servis. Ou trouve ? Ti kouto koup gro 
ziromon.”  
 
10. ZISTWAR VWAYAZER EK PORTMONE  
Enn zour de  vwayazer ti pe vwayaze ansam. Enn ladan ti trouv enn portmone anba. Lor vit es li ti ramas li e ti 
exprim so lazwa. “Mo bien bonere mwa. Get sa portmone la. Li lour mo fami. Boukou, boukou pitay! Lasans 
pe riy ar mwa.”  
“Pa koz kousa kamarad! Dir 'nou ena l asans, nou finn trouv enn portmone bien garni'.”  
“Ki to gagne? Mwa ki finn t rouv sa; mwa ki finn ramas li; mwa ki so propriyeter! Aret koz nahi!”  
5 
 Zis lerla , ti tann bann lavwa par deryer ki ti pe kriye 'Chorr! Voler!'. Ler zot ti get deryer zot ti trouv en n 
lafoul ar dibwa koulou, lamans pios, lafwinn pe galoup dan zot direksion. Propriyeter portmone ti koumans 
panike. Li ti dir, “Nou dan bez , si zot trouv portmone la lor nou.”  
“Erer kamarad!” lotla ti dir li. “TO dan bez! TO portmone sa!”  
 
11. KAN KRAPO RO D LERWA  
Bann krapo pa ti ena sef. Zot tou ti egal e zot ti gouvern zot lavi ansam. Tro boukou liberte ti pe fatig zot 
latet, ti pe fer zot vinn kouyon. Kifer? Personn pa ti pe konpran. Ena ti pe dir ki zot ti gra; lezot ti pe dir ki zot 
ti kontan plengne. Zot ti l ir dan liv ki dan lezot pei ti ena lerwa ek anperer ki ti organiz bel -bel jalsa e zot ti 
anvi enn lerwa kouma Anperer Bokasa. Enn lerwa for ar ki pa ti ena katakata, sa ki zot ti ole. Zot ti avoy enn 
petision bondie zot vilaz pou dimann enn lerwa. Bondie l a ti soke. Partou zanimo ti pe fer revolision pou 
ranvers lerwa; so pep ti pe rod lerwa. Kouma bondie la ti kontan fer jok, li ti zet enn gro bout dibwa dan lak 
ki ti provok enn sounami. Li ti panse ki sa ti pou satisfer zot gagn enn Lerwa Gro Dibw a. Dan k oumansman 
zot ti paret satisfe me dousma -dousma zot ti plen ar enn lerwa ki ti pe flote kouma enn gro doumpak e ki ti 
pe ale kot bann zanfan krapo ti anvi pous li. Bann zanfan ti gagn li bonn. Zot ti mont lor ledo lerwa pou 
plonz dan dilo. Bann vie  ti trou v sa inakseptab. Sirman ti enn lerwa fos sa!  
Bann grandimoun ti zwenn pou pran enn desizion. Zot ti avoy enn nouvo petision zot bondie dan lekel zot ti 
dir li ki si li pa ti fer atansion zot ti pou sanz bondie.  
Sa okenn bondie pa ti kapav axepte. L i ti avo y enn serpan ki ti kontan manz krapo. Toulezour li ti bizen trwa 
douzenn pou plen so vant. Popilasion krapo ti pe diminie rapidman. Tou bann krapo ti pe viv dan terer.  
Bann krapo ti avoy enn nouvo petision dan enn langaz bien poli pou dimann zot bo ndie par donn zot ek 
protez zot.  
Bondie ti reponn, “Non, non, non! Sanz bondie silefo!”  
 
12. ZISTWAR PIE LAFOURS EK PIE VOUN  
Dan bor enn larivier ti ena enn gran pie lafours e kot so lipie ti ena detrwa pie voun. Kan labriz soufle pie 
lafours krwaz so lebra  e get a nler ar enn regar fier -foutan. Kot so lipie bann voun kourb zot ledo pou sant 
enn sante tris.  
“Zot ena rezon plengne”, pie lafours dir zot. “Enn ti divan ki sifonn sirfas dilo fer zot kabose tandik ki mwa 
mo tini drwat ek ferm mem kan toufann fer r avaz.”  
“Ou ena rezon grandimoun! Nou tidimoun nou kabose, bes latet pou nou pa kas ande. Me ou, ou enn lot.”  
Enn zour enn gran siklonn, pli for ki Zervez, ti koumans kraz tou lor so sime. Bann voun ti bes latet net me 
pie lafours tini drwat. So bann lebra ti montr e zot mix; zis so fetaz ti sifone enpe. Siklonn double so zefor ar 
rafal de san mil aler. Enn kou pie lafours tom pouf; so latet rant dan dilo e so rasinn mont dan ler.  
 
13. ZISTWAR BOURIK PE SARYE DISEL  
Enn bourik ek so patron ti pe retourn lakaz depi bor lamer. Lor ledo bourik ti ena enn bal disel. Zot ti ena 
pou travers enn larivier kot li pa ti fon. Zot ti abitie fer sa san problem. Me sa zour, pa kone kifer, bourik ti 
glise, tom dan dilo. So patron ti ed li pou releve. Ler li ti sorti andeor dil o li ti gagn enn zoli sirpriz. So fardo ti 
vinn bien leze. Normal! Disel ti fonn.  
Lelandime, ler ti ariv kot landrwa pou travers larivier, lemesan bourik ti rapel ki ti ariv li lavey. Omilie larivier 
li ti larg so lekor dan dilo. So patron pa ti bet. Li ti  fini ko npran grimas bourik. Li ti fer bourik repran sime 
borlamer. Laba li ti plas enn gro bal leponz lor ledo bourik.  
Pa bizen dir ou, bourik ti kwar toulezour fet zako. Lor sime retour li ti fer mem senn omilie larivier. 
Sannkoutla boul ti devire. Lepon z ti abs orb boukou dilo. So fardo ti vinn dis fwa pli lour. Pov bourik ti bizen 
trenn so kat lapat, retourn lakaz.  
 
14. ZISTWAR LOULOU EK ANNYO  
Enn zour, boner gramaten, enn zenn annyo ti vinn bwar dilo dan bor enn rwiso ki ti travers enn danbwa. Sa 
mem zo ur la, enpe pli lao, enn loulou afame ti pe rod manze. Ler li ti trouv ti annyo dan bor dilo, so lapeti ti 
fite. Normalman, dan enn sitiasion parey loulou pa ti pou fer katakata. Li ti pou fonse, desire, plen boyo. Me 
zenn annyo la ti paret telman inosan, telman san defans ki loulou la ti santi ki li ti bizen trouv enn bon exkiz 
avan avoy li manze.  
6 
 “Eta ti vwayou! To ena lodas mars dan mo rwiso, lev labou, sal mo dilo. To merit enn pinision ekzanpler.”  
Ti annyo ti sey defann limem. Li ti dir, “O grandimoun dan landrwa, enposib mwa ki pe sal ou dilo. Ou ou 
lao, mwa mo anba. Dilo la pe desann depi kot ou pou vinn kot mwa.”  
“To rezenbe? Mo'nn trouv twa brouy labou la!” loulou ti koz ar saler. “ Mo tann dir lane dernier to ti rakont 
zistwar fos lor mwa.”  
“Pardon  grandimoun! Lane dernier mo pa ti ankor ne.”  
“Si pa twa, to ser ousa to frer!”  
“Grandimoun, mo pa ena ni ser, ni frer.”  
“Enn to fami, alor! … Aret zaze! Finn ler pou mo manze!”  
San dir plis li sot lor likou ti annyo, trenn -trenn li ziska dan fon danbwa.  
 
15. ZISTWAR LOULOU EK LISIEN MEG  
Enn fwa enn loulou ki ti pe trase pre kot enn vilaz pou rod enn bouse manze, ti zwenn enn lisien meg -meg, 
lapo -lezo. Normalman loulou ti pou lev so nene, get dan enn lot direksion me la li ti telman fen ki li pa ti 
pou les nanye pase. Li ti prepare pou atake. Lisien la ti pe kile, lake ant lapat.  
“Grandimoun, les mo dir ou...,” lisien la ti dir – li ti pe bizen souvan aret koze pou evit ledan loulou - 
“gaspiyaz manz enn sak lezo... aret sey mord mwa … ekout sa sekre la! Mo p atron pe selebre maryaz sel 
zanfan ki li ena. Pa bizen dir pou ena manze kalite lor kouler. Ar tou sa restan la mo pou oblize grosi. Lerla 
ou amize.”  
Loulou ti rant dan siro. Dan detrwa zour li ti pou gagn enn festen rwayal. Li ti desid pou ranvway plezir 
manze. Li ti ser so sang e prepar so pale pou enn repa delisie dan detrwa zour.  
Detrwa zour pli tar loulou ti borde. Lisien la ti pe zwe dan lakour e laport lantouraz ti bien ferme.  
“Eh toutou, vinn deor pou mo manz twa!”  
“Misie loulou, sa pou enn veritab loner gagn manze par enn dimoun onorab kouma ou me mo bizen 
dimann portie ouver laport lantouraz.”  
Portie ti enn dobermann. Loulou ti deza gagn problem ar li. San dir enn mo , li ti prefer glise, ale.  
 
16. ZISTWAR ZANIMO MALAD AR LAPES  
Lapes ti pe fer ravaz  parmi zanimo. Zot ti pe mor brit e personn pa ti pe konpran kifer. Bann zanimo ki 
dabitid ti ena bon lapeti ti pe degout manze e vit zot ti pe pati, vinn fay e tom sek.  
Lerwa Lion ti konvok enn renion pou deside ki sime pou pran , parski sitiasion ti vinn bien dramatik. Dapre 
Samazeste pese pey lor later. Bann zanimo ti fer telman erer ki bondie ti bien ankoler e ti avoy malediksion 
lor zot. Ti bizen fer sakrifis ar zanimo ki ti plis fane.  
“Anou sakenn konfes nou pese e lerla nou deside kisannla pli ko upab e sa zanimo la pou netway nou pese 
ar so disan. Pou donn bon lekzanp les mwa mo koumanse. Mo finn fer boukou krim. Mo finn touy boukou 
zanimo e parfwa mo finn mem touy dimoun. Mouton, kabri, serf, koson tou ti pas dan pake.”  
Renar ti enn gran malen. L i ti pran laparol. “Mazeste, nou get laverite anfas. Kan ou touy enn zanimo pou 
manze , sa li pa enn krim. Okontrer pou zanimo la li enn loner fini dan ou lestoma. Ki pli gran laont ki fini dan 
lestoma enn sakal ousa enn votour. Chittarrike! Ou dir nou ou f inn t ouy dimoun? Enn krim sa? Ayo bondie! 
Bizen donn ou enn meday. Imen se ennmi zanimo. Kan ou touy nou ennmi ou enn sover, enn ero.”  
Aplodisman, sonn petar, alim fedartifis.  
Bann tig, leopar, loulou, renar tou ti koz parey kouma lerwa.  
Aster ti ariv tour  bour ik. “Mo bien sagren pou dir zot ki yer mo ti rant dan karo ki pa ti pou mwa pou manz 
enn bouse manze parski mo ti fen.”  
Manz lerb dan karo ki pa ti pou li? Sa ti enn krim kapital sa! Ala kifer lapes ti tom lor zot. Limem ti veritab 
koupab. Zot ti touy li e  aroz so disan partou pou pous movezer.  
 
ENN TIZISTWAR SORT LASINN  
 
ENN TI BOUL LOR  
Lontan, bien -bien lontan dan Lasinn ti ena de torsenn -kole. Enn ti apel Kiwou e lot la ti apel Paoshou. Dan 
pei Moris dimoun ti pou dir ki sa de kamarad la ti koum a simiz e k kalson. Zot ti enseparab. Pa ti ena koze 
traver ant zot; pa ti ena mesanste ant zot. Ti enn lamitie senser ek onet. Kapav rakont boukou anekdot pou 
7 
 montre lafors zot lamitie me ti ena enn ki ti ase pou dir tou; ki ti enn prev irefitab. Li ti mon tre ki ba nn 
divinite ki peple liniver ti rekonpans zot parski zot ti enn bon lekzanp pou swiv.  
Enn zour kan soley dou dan lesiel san niaz ti pe anons lafen liver ek koumansman lete, Kiwou ek Paoshou ti 
desid pou al vakarne lwen ar tapaz ek zestaz lavil.  
- Paoshou, anou al dan leker lafore Makabe, dan poumon lanatir kot nou kapav respir trankilite. Anou ekout 
zwazo sante, admir parfen bann fler e alonze lor kousen natirel ki ena lor later, anba pie.  
- Korek sa Kiwou! Mo’nn plen! Bien bizen enn brek. Lafore, samem so yes. 
Kouma de amoure anvakans, zot ti swiv sime ki tourne -vire kouma enn boa zean e zot lespri ek zot regar ti 
fixe lor bote bann pie. Amizir zot ti pe vinn pli pre ar lafore zot leker ti pe bate ar exitasion lazenes ki ti pe 
fer enn nouvo experya ns. 
- To kone Paoshou, pandan trant zour mo finn konsantre lor mo bann liv san arete. Mo latet telman ranpli 
ar konesans ki mo per li eklate. Mo dir twa mo bien bizen ler fre ki kares feyaz avan li rant dan mo poumon.  
- Ki ti pe dir, mo frer Kiwou! Mo finn  vinn esk lav biznes kot mo travay. Mo enn prizonie parey kouma twa to 
prizonie to liv. Lor la mo patron nek konn tir zi. Ti ariv ler pou mo sort dan mo lanfer.  
Letansa zot ti ariv dan bor enn touf pie e apre ki zot ti finn travers enn larivier , zot ti fon s drwat da n rezion 
pie ek brousay.  Pandan plis ki enn ertan zot ti mars -marse, badine, riye, amize; enn kou ler zot ti pe 
kontourn enn bwison kouver ar fler, zot ti trouv zis divan zot, drwat divan zot enn ti boul lor.  
Toulede ti koz anmemtan.  
- Get sa!  
Kiwou ti be se pou ramas ti boul lor la ki ti groser enn limon Rodrig e li ti donn li so kamarad.  
- Pou twa sa Paoshou, twa ki finn trouv sa premie.  
- Non, Kiwou. Pou twa sa. Twa ki ti koz premie, mo frer. To trouve! Bann divinite pe rekonpans twa pou tou 
sa letan ki to finn pase dan to liv.  
- Rekonpans mwa pou letan ki mo finn pase pou ogmant mo konesans? Nou gourrou pa finn dir nou ki enn 
dimoun ki aprann pa bizen rekonpans parski veritab rekonpans li dan seki nou kone kan nou finn bien 
aprann. Non, mo mam!  Lor la li  pou twa. Anverite bann divinite pe soulaz twa parski to patron finn fer 
dominer ar twa. Aster to pou lib. Kado bondie sa pou enn bon dimoun ki apel Paoshou. Aster to pou kapav 
koumans to prop biznes.  
Zot ti badine, fer jok. Sakenn ti pe dir ki s e lotla ki  ti merit lor la. Finalman zot ti deside pou remet ti boul lor 
la kot zot ti trouv li. San okenn regre zot ti les li deryer zot e zot ti kontinie zot sime. Toulede ti ena mem 
panse dan zot latet: vre lamitie vo boukou plis ki lor. Akoz lor de kam arad kapav  vinn ennmi. Sakenn ti poz 
lame lor zepol sa kamarad e zot ti kontinie zot sime.  
- To kone Paoshou, nou pa ti tourn ledo ar lavil pou ramas lor.  
- Foul dakor ar twa Kiwou. Enn lazourne pezib dan sa lafore la li vo plis ki mil ti boul lor.  
- Ena e nn lasours  laba. Nou’al asiz laba. Landrwa la fre ek zoli. Respir ler fre e bwar dilo kler. Ki to dir 
Paoshou?  
Ler zot ti ariv kot lasours zot ti gagn enn difikilte. Enn vie peizan fatige ti tal so lekor e ti okip plas la net. Pa 
ti ena plas pou Kiwou ek P aoshou. Pa oshou ti gagn enn lide.  
- Leve, leve Gran dimoun! Enn trezor pe rod ou lor sime laba. Lor groser enn vavang omilie sime pe atann 
dimoun ki pa pe drame. Seki ariv premie pou merit li.  
Zot ti donn li tou detay ki neseser e bonom la ti prese pou vinn ris. San  poz tro kestion li ti deklase lor vites. 
So latet ti plen ar toutsort kalite proze.  
Pandan enn bon bout letan de kamarad la ti gagn enn bon moman ansam. Zot ti pe koz -koze lor zot plan 
lavenir e sirtou zot ti pe ekout lamizik lanatir: zwazo k i ti pe sante  ler zot ti pe sot -sote depi enn brans pou 
al lor enn lot.  
Enn kou lape ti trouble. Vie peizan la ti retourne, laraz dan leker ek dan so lavwa.  
- Zot fer mwa mesanste, fatra! Zot peyna respe, zot peyna pitie pou enn vie dimoun. Zot avoy mwa lor fos 
larout pou pran mo plas.  
Kiwou ti koz premie.  
- Ki finn arive, tonton? Kifer ou manga?  
- Pa ti ena okenn lor. Dan plas lor ti ena enn serpan. Mo finn oblize touy li. Aster mo pou bizen peye parski 
mo finn deranz lape lafore. ... Zot finn servi trik  pou pran mo pl as isi. Pa kwar mo pou res trankil. Mo pou 
fini zot kouma mo finn fini sa serpan la. Mo ti la premie, rann mwa mo plas.  
8 
 - Aret radote tonton. Nou pa ti fer ou okenn mesanste. Nou ti trouv enn ti boul lor e nou ti anvi les ou 
profite me kikfw a ou aveg. Anou  ale Paoshou, anou pran boul lor la e nou va partaz li ande. Anou al gete si 
vremen ti ena enn serpan ki ti pe vey boul lor la. Pran sa ti kas la, tonton, pou ou deranzman.  
De kamarad la ti desid pou retourn kot zot ti trouv ti boul lor.  
Kiwou ti sey rapel  landrwa la.  
- Si mo pa tronpe, li laba kot sa pie ki finn tonbe; laba ousa enpe pli avan. Ki to panse Paoshou?  
- To ena rezon. Me olie lor nou pou trouv kadav serpan.  
Zot ti mars vit -vit ver sa landrwa la. Zot ti pe fixe anba. Ler zot ti ar iv kot zot ti t rouv ti boul lor pli boner, ala 
zot ti gagn enn nouvo sok. Pa ti ena enn ti boul lor; pa ti ena lekor serpan mor. Ti ena de gro boul lor. Pli 
gro, pli zoli ki seki zot ti trouve premie fwa.  
Sak kamarad ti ramas enn boul lor ki li ti donn so kamarad.  
Ti ena  boukou lazwa dan ler.  
- To trouve Paoshou, to finn gagn rekonpans parski to enn vre torsenn -kole.  
- Non Kiwou, mo finn reysi gagn sans donn twa seki to merite.  
 
TIZISTWAR SORT LAFRIK  
 
1. ZAME LI PA TI KOZ MANTI  
Enn fwa dan enn pei ti ena en n grandimoun bi en-bien saz ki ti apel Mamad. Zame li pa ti koz manti. Tou 
dimoun dan so pei, mem si zot ti viv bien -bien lwen, ti konn so repitasion.  
Ler lerwa ti gagn niouz lor Mamad, li ti donn lord pou amenn Mamad divan li. Li ti get li bien avan dimann  li: 
- Mamad, v remem sa, zame to pa finn koz manti?  
- Pa manti, Mazeste!  
- Zame to pa pou koz manti?  
- Sa mo sir!  
- Rayto! Toultan koz vre. Me tansion! Koze manti enn gran malen ki fasilman kapav may to lalang dan lak.  
Detrwa zour pli tar, lerwa fer reapel  Mamad. Ti ena enn gran lafoul parski lerwa ti pe pare pou al lasas. 
Samazeste ti tini so seval par so krinier, so lipie gos ti deza lor etriye. Li ti donn lord Mamad:  
- Al kot mo rezidans lete e dir Madam Larenn ki mo pou retourne dime pou lench. Dir li p repar enn gran fet. 
To’si to pou manze ar nou.  
Mamad ti salye lerwa e ti al fer komision pou larenn. Lerwa ti riye e ti dir:  
- Nou pa pou al lasas e donk Mamad pou koz manti ar larenn. Dime nou pou manz so krann, sikann li.  
Ala seki saz Mamad ti dir larenn ler li ti al g et li dan so pale:  
- Kikfwa ou pou bizen prepar enn gran fet pou lench dime; kikfwa pa pou neseser. Kikfwa lerwa pou 
retourne midi, kikfwa non.  
- Me dir mwa si li pou la dime midi pou lench, wi ou non.  
- Pa kone sipa so lipie drwat fin n rant dan etriye drw at ou sipa so lipie gos finn retourn ater apre ki mo finn 
kit li pou fer so komision.  
Tou dimoun ti atann lerwa. Lelandime li ti al zwenn larenn e li ti dir li:  
- Saz Mamad ki zame pa finn koz manti, ti koz manti yer.  
Lerla larenn ti d ir lerwa ki parol ekz ak Mamad ti koze. Lerwa ti kwak. Li ti bizen aksepte ki Saz Mamad zame 
ti koz manti. Li ti toultan dir seki li ti trouve ar so de lizie.  
 
2. RENAR PA ENN KOUYON  
- Vini, vini, vini zanfan! Ekoute!  
Granmer Logo ti dir enn tanto ar so ban n tizanfan.  
- Nou tou  nou bizen servi lespri debrouyar si nou pa’le tas lor poto ousa res amare dan lak. Lespri debrouyar 
li enn zouti neseser pou fer fas difikilte dan lavi.  
- Be renar, granmer, li enn gran malen, pa vre?  
Sipo, so nom gate ti Renar, ti fi er so nom gate parski  li ti kwar ki so granmer ti donn li sa nom la parski li ti 
malen ek debrouyar kouma enn renar. Lergete so granmer ti donn li sa nom la parski li ti enn gelar ki kriye 
kouma renar aswar.  
9 
 - Wi mo ti bonom, renar li bien malen, parfwa tro malen. Samem so pro blem. Parfwa so prop malen may li 
dan lak.  
Zot tou ti riye. Sipo pa ti tro kontan. Li ti dir so fraz prefere.  
- Renar limem pli malen. Li enn jak!  
- Trankil zot tou, sinon pa pou ena zistwar zordi.  
Sipo ti ole enn lot zistwar lor renar malen.  
- Granmer rak ont enn lot zistwar kot renar met lion dan so pos. Silteple! Silteple! Silteple!  
Tou bann zanfan ti kriye anker:  
- Silteple, silteple granmer!  
Granmer ti dimann tou bann zanfan vinn asiz kot so lipie, bann pli tipti divan; ban n pli gran deryer.  
Enn fwa, bi en-bien lontan, Renar ti pe mars dan enn ti santie ant bann gro -gro ros ki ti pe anpandan dan vid 
de kote koumadir nenport ki moman zot ti kapav tonbe e kraz tou. Kouma ti so labitid , li ti pe renifle santie 
divan li parski ko umsamem li ti may zibie pou pl en so vant.  
Enn kou li ti santi enn prezans masif divan li. Li ti aret sek. So lennmi, Lion, ti pe vinn ver li. Pa ti ena sime 
pou sove. Tou manier ti tro tar pou bar gorl. So leker ti pe bat dan mole. Li ti kone ki Lion ti po u desir -desir li 
parski tro so uvan li ti finn fer li gagn latet. Bizen fer latet travay sinon lamor. Ki plan li ti kapav tire? Ki li ti 
kapav fer pou sap so lavi? Li ti kriye:  
- Osekour! Osekour! Ed mwa!  
Li ti plati so lekor lor santie e li ti get enn enor m ros lao li. Lion ti gagn sok . Renar ti pe kontinie kriye 
osekour e so lafreyer veritab ti pe fer so kriye vinn plis otantik ek for. Dan kwen lizie li ti pe yam so ennmi 
istorik.  
- O Gran Lerwa lafore ek montagn, get sa gro ros lor nou ki pre pou tonbe. Pa perdi letan. Nenport ki 
moma n li pou tom lor nou ek kraz nou kouma lapousier. Fer kiksoz Senier. Peyna letan pou perdi.  
Ler li ti pe koze li ti kasiet so lizie ar so lapat pou montre ki kantite li ti pe gagn per. Lion ti trakase. Renar ti 
pe sipl iy li vinn ede pou tini ros la e anpes  li grene. San panse Lion ti vinn tini ros la ar so zepol atlet.  
- Mersi, mersi Gran lerwa! Met tou ou lafors pou tini li pandan ki mo al sers enn poto solid pou tini li. 
Koumsa nou toulede pou sov.  
Enn segonn pli tar Renar ti disparet. Lion ti res tousel pou tini ros ki pourtan ti bien anrasine dan parwa 
montagn. Lion ti pran enpe letan pou realize ki Renar ti lak li ankor enn fwa.  
Ala kouma lespri debrouyar ti permet Renar resap dan lak.  
 
3. TORTI EK SO ZOLI TIFI  
Ti ena enn lerwa ki ti extra pwisan. So le nflians lor so lemonn ti sanparey. Lot kote dan sa pei la, torti ti ena 
repitasion sazes ki depas tou.  
Lerwa la ti ena enn garson ki ti apel Ekpenion. Li ti donn so garson senkant zennfi kom so fam me garson la 
pa ti g agn enn ale ar personn. Sa ti depler l erwa e li ti dekrete ki si kikenn ena enn tifi ki pli zoli ki bann fam 
Prens Expenion e ki ti pe atir santiman so garson, tifi la, so mama ek so papa ti pou kondane amor.  
Mem lepok Torti ek so madam ti gagn enn tifi ki  ti ena enn bote rar. Madam Torti ti g agn per tansion gagn 
dezagreman. Si enn zour Prens Expenion ti zwenn li e ti tom amoure zot zafer pa ti pou bon. Touletrwa ti 
pou zwenn tase. Mama la ti panse ki li ti pou preferab fer so tifi disparet pou evit enn tab isman lamerdman. 
Misie Torti pa ti dak or parski li ti sir ki li ti pou kapav kasiet so tifi e anpes regar lezot trouv li. Ler tifi la ti 
gagn trwa -zan, enn zour Prens Expenion, ki ti pe lasas dan leparaz, ti trouv enn zwazo lor baraz ki ti antour 
enn lakaz . Zwazo la ti pe admir bote tifi la e so lespri ti telman maye dan lakol bote ki li mempa ti realize ki 
prens -saser ti pe koste ar li. Prens Expenion ti larg enn fles ar so lark e zwazo la ti tom sek lot kote baraz. 
Prens la ti avoy enn serviter pou al ram as zwazo la.  
Ler serviter la ti rant dan lakour pou ramas zwazo mor, li ti dekouver enn bote tifi ki zame lizie dimoun ti 
trouve avan. Lor vites li ti retourn kot prens la pou dir li zafer extraordiner ki li ti finn trouve. San tike, Prens 
la ti defons ba raz e ler so lizie ti tap lor bote ini k, lamour ti ranpli so leker e ti boulvers so lespri. Zot ti res 
ansam e ti koze pandan bien lontan ziska ki tifi la ti aksepte vinn so fam. Lerla Prens Expenion ti retourn kot 
li me li pa ti dir so papa ki li ti finn tom amoure ar bote tifi Torti.  
Lelandi me gramaten li ti al get responsab finans dan sato e li ti fer avoy enn kado presie pou Torti. Dan 
tanto sa zour la li ti al get so pretan boper pou dimann li lame so tifi anmaryaz.  
10 
 Torti ti realize dan ki douk li ek s o fami ti ete. Li ti dir zenn prens la  ki si lerwa, so papa, aprann sa nouvel la, 
li ti pou fer touy Torti, so madam ek so tifi.  
Prens Expenion ti reponn li:  
- Mo pou donn mo lavi pou protez ou, ou madam ek ou tifi.  
Ti ena enn long deba ant Torti ek Prens Expenion. Tifi la ek so mama ti prefer  ekoute seki sa de zom la ti ena 
pou dir. Alafen Torti ti aksepte ki kan tifi la ti gagn laz pou marye, li ti pou aksepte met so lame dan lame 
Prens Expenion. Lerla prens la ti retourn kot li pou rakont tou so mama. La renn ti trakase parski li ti konn 
move  karakter so mari. Kouma enn nanye ditou li ti pou fer touy so garson ki ti finn dezobeir li. Leker mama 
enn lot. Malgre tou difikilte ki li ti pe antisipe, li ti anvi ed so garson marye ar tifi ki li ti kontan. Deswit  li ti al 
donn enn dot Torti pou aret tifi la pou so garson. Prens Expenion ti frekante pandan plizier banane e ler 
Adet (samem ti nom tifi Torti) ti finn pare pou maryaz, prens la ti al enform so papa ki li pou marye ar Adet, 
tifi Torti. Lerwa ti sap lor kal e li ti avoy emiser partou dan pei  pou dir zot ki parlman popiler ti pou zwenn 
pou pran enn gran desizion. Zour la ti arive e lakour parlman popiler ti ranpli. Ti ena dimoun partou: lor sez, 
lor ban, lor pie, anba lavarang laboutik.  
Lerwa ek larenn ti lor enn podiom omilie lakour.  
Lerwa le rla ti donn lord amenn Adet divan li. Ler tifi Torti ti rantre Lerwa pa ti’le kwar so lizie. Sa kalite zoli 
dimoun la zame li pa ti finn trouve.  
Li ti koumans so diskour. Li ti rakont so bann size kouma li ti ofanse pa r move manier so garson ki ti finn 
dezobeir li. Li ti finn deside pou marye Adet san konsantman so papa ki lerwa pei la. Me li ti bizen aksepte ki 
Adet ti pli zoli mamzel dan pei e ki so garson ti ena bien bon gou. Aster li nepli ti ankoler e li ti dispoze  pou 
pardonn so garson me malerezman t i ena enn dekre ki ti dir ki si prens la ti tom amoure, so bienneme ek so 
pretan -boparan ti bizen kondane amor.  
Lafoul ti bien ekout lerwa e kan zot ti dekouver bote Adet, zot tou ti kriye ki Adet ti enn fam dign pou P rens 
Expenion. Zot tou ti dimann lerwa  abroz lalwa la.  
Lerwa ti dakor pou fer sa me li ti oblize swiv prosedir ki ti pran enpe letan. Finalman tou ti regle e lerwa ti 
selebre enn gran maryaz kot net popilasion pei la ti envite.  
 
4. MADAM DE LAPO  
Eyamba Pre mie, lerwa Kalabar, ti enn lerwa for e k respekte, souvan kriel. Li ti konkerir bann pei avwazinan. 
Li ti touy bann vie fam ek zom ek fer bann zenn vinn so esklav ki ti oblize travay dan bann laferm dan so pei.  
Malgre ki li ti ena de san fam li pa ti ena ok enn garson. So bann size ti trakase pa rski dan Kalabar zis garson 
ki ti kapav mont lor tronn. Zot ti dimann li marye ar enn tifi zaregne ki ti pou donn li boukou zanfan. Sirman 
enn ladan ti pou enn garson.  
Me kan lerwa ti get tifi zaregne li pa ti kontan d itou. Li ti extra vilen. Dapre dimoun se akoz so mama ti gagn 
tro boukou tibaba anmemtan. Malgre so santiman personel Eyamba Premie ti marye ar sa vilen tifi la pou 
fer plezir so pep. Li ti met li dan mem lakaz ki so lezot fam. So bann lezot madam pa ti da kor. Zot ti dir ki li ti 
tro vilen e z ot pa ti dakor pou viv dan mem lakaz ki li.  
Lerwa ti desid pou konstrir enn rezidans separe pou li me li ti gagn mem tretman ki lezot fam lerwa. Bann 
lezot madam la ti pe sikann li parski dapre zot li ti tro vilen. Me zot pa ti konn laverite. Anverite li t i extra 
zoli. Kan li ti ne li ti ena de lapo e so merenn -fe ti dimann so mama fer enn promes ki li pa ti pou anlev so 
vilen lapo avan so bon moman arive. Me aswar li ti kapav tir so vilen lapo akondision ki li ti remet  li avan 
barlizour pwente dan les.  
Me tansion! Madam Ansef lerwa ti konn laverite e li ti per ki lerwa dekouver sa laverite la e tom amoure ar 
tifi zaregne. Li ti al get enn shamann -sarlatan, malefik, plis longanis ki shamann, pou dimann li enn elixir ki t i 
pou fer lerwa bliye net ki tifi zare gne ti so fam. Pou sa kalite mesanste la li ti bizen pey enn gro lamone. 
Lamone pa ti enn problem. Li ti donn shamann tou seki li ti dimande e alafen zot ti tom dakor. Shamann la ti 
prepar enn posion malefik ki Madam A nsef ti bizen melanze ar manze ki lerw a manze. Pandan plizier mwa 
sa plan la ti marse e lerwa pa ti rapel ditou ki tifi zaregne ti so fam e ler li ti pas kot li, li pa ti rekonet li parski 
dan so latet tifi zaregne ti enn etranzer pli vilen ki vilen.  
Kat m wa ti pase e lerwa pa ti apel li dan l asam nipsial ditou koumadir li pa ti ekziste. Adiaha, samem ti nom 
tifi zaregne, ti koumans plen e li ti desid pou retourn kot so paran. So papa ti desid pou amenn li get so 
shamann personel ki ti osi pret dan vilaz, p ou kone ki ti pe ariv so tifi. Shamann -pret la ti medite, fer lapriyer 
ek fer servis pou bondie vilaz. Finalman li ti dekouver ki ti ena oja pou fer lerwa degout Adiaha.  
11 
 Li ti dir papa -zaregne ki li ti pou prepar enn mexinn ki ti pou donn lerwa so veritab memwar. Papa -zaregne 
ti rekonpans li e  ti donn meksinn la Adiaha ki ti met li dan manze lerwa. Kouma li ti gout manze la, so lizie ti 
ouver e ti koumans briye ar lalimier onet. Li ti rekonet so fam e li ti dimann li vinn zwenn li dan so lasam 
kouma  soley kouse. Adiaha ti bien erez. Avan soley kouse li ti al dan bor larivier pou pran enn ben. Lerla li ti 
met enn zoli lenz sexi pou al zwenn so bienneme.  
Kouma labrim ti tonbe, li ti anlev so vilen lapo e lerwa ti dekouver veritab bote so fam. Zot ti pa s enn lanwit 
memorab ansam e lelandime kouma p remie kok ti sante Adiaha ti remet so vilen lapo e ti retourn kot li.  
Li ti fer sa pandan kat lanwit. Avan rantre li ti tir so vilen lapo; kouma kok ti sante li ti remet so vilen lapo.  
Nef mwa apre tou dimoun ti gagn sirpriz; zoli pou detrwa me vilen pou m azorite. Adiaha ti gagn enn tibaba -
garson.  
Seki ti plis extra tifi zaregne ti gagn enn sel zanfan, pa kouma so mama ki ti abitie gagn boukou zanfan 
anmemtan parfwa ziska senkant.  
Aster ki Adiaha ti gagn  enn garson, Madam Ansef so zalou ti pe touf li. Li ti  retourn kot so shamann -sarlatan 
ki ti profit lokazion omaximem. Madam la ti pe rod enn posion jabolik ki ti pou fer lerwa malad, ti pou fer li 
bliye ki li ti ena enn garson e ki ti pou fer li anvi vinn  get sa dokter -san-soulie la. Lerla shamann -sarlatan t i 
pou fer li kwar ki se so garson ki ti pe anpwazonn so ekzistans.  
Dapre zot plan shamann -sarlatan ti pou manz krann lerwa e fer li kwar ki si li ti ole geri li ti pou bizen zet so 
garson dan dilo.  
Apre  ki li ti finn absorb meksinn la, lerwa ti al get sham ann-sarlatan ki ti dir li ekzakteman seki li ek Madam 
Ansef ti deside. Okoumansman lerwa pa ti manz sa boul la. Li ti tro kontan so garson. Li pa ti gagn kouraz 
pou nway so prop zanfan. Sa pa fer sa!  
Me tou so bann konseye ti vinn get li pou met presion. M adam Ansef ti ena enn gran lenflians lor zot. Pa 
kone kifer! Ti ena toutsort kalite rimer. Ena ti pe dir ki li ti vang -vang.  
Finalman lerwa ti aksepte zet so garson dan larivier.  Personn pa ti pran mam a la kont malgre ki li ti pe 
kriye, plore.  
Apre sa Mad am Ansef ti real get shamann -sarlatan ki ti donn li enn posion jabolik ki ti fer lerwa bliye Adiaha 
pandan trwa -zan. Pov Adiaha ti pas tou so letan plor lamor so garson. Finalman li ti real get so papa pou 
gagn enn koudme. Zot ti al get shamann -pret ki ti prepar posion mazik pou lerwa. Sa ti sanz so manier net. 
Li ti retrouv so lamour ek admirasion pou Adiaha.  
Aster mo bizen dir zot enn sekre. Shamann -pret ti osi enn shamann -akwatik. Li ti konn vinn envi zib. Li ti laba 
kan lerwa ti zet so garson dan larivie r. San ki personn kone li ti pran zanfan la dan so lebra, ti amenn li dan 
so lakaz ek ti okip li kouma so prop zanfan.  
Garson la ti grandi bien e ti vinn bien kosto.  
Detrwa lane pli tar Adiaha ti donn n esans enn tifi ki Madam Ansef ti fer lerwa zet dan lar ivier. Shamann -
akwatik ti laba pou sov so lavi.  
Shamann -pret ti panse ki ler ti arive pou aret Madam Ansef so lelan.  
Li ti koz ar bann zennzan ki ti fer li konfians pou dir zot ki toulesemenn zot ti biz en organiz enn mach kalipa 
dan Stad Lerwa Eyamba Premi e. 
Lerla li ti al koz ar garson lerwa ki ti vinn enn atlet bien gayar.  
- To for, to zoli. To bizen antrene pou vinn Sanpion Kalipa kouma Nannka Kalipa dan Nadiagarramparr.  
Apre enn filwar eliminatwar le r pou final ti vini. Bann finalis ti pare. Lerwa ek Ma dam Ansef ti pou prezan 
dan lozdoner.  
Zour gran final, shamann -pret ti dir garson lerwa ki li pa ti bizen per, ki so pouvwar mazik ti telman for ki li ti 
pou gagn laviktwar. Bann pli gran kalipa ti pou manz lapousier ar li parski so lafors ti sirnatirel.  
Stad ti ranpli net. Ti ena bann pri extra pou bann venker.  
Kan lafoul ti trouv garson lerwa ki zot pa ti kone, zot ti koumans sikann li.  
- He gopia al bwar doudou ar to mama!  
Me kan mach ti koumanse zot ti realize vit ki sa etraze la ti enbatab. Li ti gran,  li ti for, li ti enn atlet 
profesionel.  
- Drol, ala li resanble lerwa.  
Ziri ti donn so verdik: “Sanpion Tournwa Kalipa ti ... zot pa ti konn so nom, zot pa ti konn so idantite .. . zot ti 
apel li ‘Enkon i Manifik’.  
12 
 Apre remiz bann pri lerwa ti envit Sanpion  Kalipa pou vinn dine dan pale. Garson lerwa ti met so bes. Ler li ti 
ariv dan pale, dan lasal banke, li ti trouv tou bann VIP prezan. Lerwa ti dimann Enkoni Manifik vinn asiz kot 
li. Koste ar li ti ena  Madam Ansef lekersal. Pandan repa li ti rod drag gars on lerwa. Li ti pe dezir li. Bote tilom 
la ti finn devir li anbalao.  
- Mo bizen sa zenes la dan mo lili. Mo bonom tro vie.  
Garson lerwa ti konn bien tou so manigans me li ti zwe lakomedi, ti fer li kwar  ki li ti finn tas dan lakol. Me 
bien vit li ti defalk e. 
Ler li ti retourn dan so vilav, li ti al get shamann -pret pou rakont li tou.  
Shamann -pret ti dir li:  
- Aster ler finn arive pou ki laverite eklate. Al dir lerwa ki to ena enn faver pou dimann li. Li bizen konvok 
popilasion net pou enn gran zizman. Kan t ribinal popiler finn deside kisannla antor, kisannla anrezon, lerla 
bann Gran Pret pou bizen ekzekit volonte popiler. Apre ki to finn koz ar lerwa, ki mo sir pou aksepte, al dir 
to mama kisannla twa e ki ler finn arive pou ki li anlev so vilen lapo pou deb on. 
Tou ti mars dapre plan. Zour gran zizman, Adiaha ti asiz dan enn kwen. Personn pa ti konn li. So garson ti 
vinn asiz koste ar li. So ser ‘si ti la kot so frer. Mama la ti erez parski li ti retrou v so de zanfan.  
Lerla lerwa ek Madam Ansef ti vinn pran z ot plas rezerve. Tou bann pratik protokol ti respekte. Lerwa ti 
koze:  
- Mo bann size lwayal, Sanpion Kalipa finn dimann mwa organiz tribinal popiler pou donn so verdik. Si 
tribinal deside ki Sanpion Kalipa fotif, li pou bizen mor; si enn lot fotif li pou b izen aksepte kondanasion 
amor. Lakour lerwa pa pou get ar de lizie.  
Tou dimoun ti dakor.  
Lerla Sanpion Kalipa ti vinn divan lerwa, ti salie li e ti koumans so diskour.  
- Eski mo pa kapav vinn zanfan nenport ki gran sef?  
Tou dimoun ti reponn ‘wi’.  
Garso la ti amenn so ser divan zot.  
- Eski mo ser pa kapav vinn tifi nenport ki pli gran sef?  
Tou dimoun ti dir ‘wi’.  
Lerla li ti amenn so mama divan zot. Adiaha ki ti fini tir so vilen lapo, ti met so pli zo li lenz ek bizou. Tou 
dimoun ti dibout pou aplodi. Zame z ot ti trouv enn fam osi zoli ki li. Lerla garson la ti dimann zot:  
- Eski sa madam la pa kapav vinn fam lerwa?  
Tou dimoun ti kriye anker:  
- Normal baba! Normal! Sa madam la kapav donn nou lerwa boukou garson gayar.  
Lerla Sanpion Kalipa ti pwent ledwa ver M adam Ansef e ti rakont tou lor li. So zalouzi; so traizon. Li ti rakont 
zot tou seki ti pase.  
- Aster mo les lerwa ek so pep admirab deside kisannla koupab, kisannla inosan e ki pinision neseser . 
Mo sir ou kapav kontinie sa zistwar la dan ou prop latet.  
 
5. KIFER SOVSOURI ANVOLE ZIS ASWAR  
Ti ena enn lera karo ki ti apel Oyot. Li ti bon kamarad ar sovsouri ki ti apel Emiong. Zot ti toultan ansam me 
sovsouri la ti enpe groker. Li ti zalou lera karo . Sak fwa ki sovsouri ti kwi manze, manze la ti gagn extra bon  
gou. Lera karo ti dimann sovsouri:  
- Kifer to lasoup gagn bon gou koumsa?  
Sovsouri ti reponn:  
- Mo plonz mo lekor dan marmit bouyant. Kouma mo lekor santi bon, mo lasoup vinn bon.  
Li ti dir ler a karo ki li ti pou montre li. Li ti met enn marmit dilo tied lor latab me li ti dir lera la ki dilo la ti 
bouyant. Li ti plonz dan marmit e detrwa segonn pli tar li ti sorti.  
Pli tar ler ti servi manze, lasoup la ti delisie. Sovsouri ti trik lera karo par ski lasoup la ti fer dan enn lot 
marmit e ti fini prepare dava ns. 
Lera ti al kot li e ti dir so madam ki li ti pou prepar enn lasoup extra, parey kouma sovsouri ti konn fer.  
- Met enn marmit dilo lor foye e les li bwi.  
Letansa madam lera ti al okip lezot zafer. Ler dilo bouyant ti pe fer boul -boul, lera ti plonz dan marmit.  
13 
 Kan madam lera ti retourn dan lakwizinn li ti trouv so malere mari mor dan marmit bouyant. Li ti al get 
lerwa pou dimann lazistis. Lerwa ti donn lord so gard pou met sovsouri antr ay. Ler li ti tann sa, sovsouri ti al 
kasiet. Gard ti rod li partou a nven.  
Pou pa gagn maye, li ti bizen sanz so manier viv. Lazourne li ti kasiet; aswar li ti sorti pou rod manze.  
Ala kifer nou pa trouv sovsouri anvole lizour.  
 
6. ALA KIFER SOLEY EK LALIN N VIV DAN LESIEL  
Lontan, bien -bien lontan, soley ek dilo ti de torsen n kole. Toulede ti viv lor later. Soley ti kontan rann dilo 
vizit me dilo zame ti ole rann soley enn vizit. Enn zour soley ti dimann dilo kifer zame li ti vinn rann li enn 
vizit kot li. D ilo ti reponn li ki so lakaz ti tro tipti e si li ti vinn kot li ar t ou so fami pa ti pou ena plas pou 
soley. Soley ek so fami ti pou bizen deklase parski pa ti pou ena plas pou zot.  
- Si vremem to anvi ki mo rann twa vizit kot twa, to bizen ranz enn bien pli gran lakaz. Ekout mwa bien. 
Lakaz la bizen extra gran parski mo f ami samem ki pli gran dan liniver. Zot okip boukou lespas; zot bizen 
boukou plas.  
Soley ti donn so parol pou ranz pli gran lakaz dan liniver. Lerla li ti retourn kot li kot so madam, lali nn ti 
akeyir li ar enn zoli sourir ek enn ti badou. Li ti rakont so m adam seki li ti dir so kamarad dilo e lelandime 
travay konstriksion ti koumanse. Lakaz la ti pou imans. Ti pou ena plas pou pli gran fami dan liniver dapre 
arsitek soley ki ti enn exper.  
Kan batiman ti pare, soley ti envit dilo vinn rann li vizit lelandime . Ler dilo ti arive, depi lwen li ti dimann 
soley si li ti korek pou li ek so gran fami rant dan nouvo lakaz soley ek lalinn. Soley ti reponn:  
- No problemo! Bienveni kot mwa, mo kamarad.  
Pa bizen dir, enn larivier dilo ti koumans rant dan lakaz ar so pwas on, so krab ek so ourit. Apre enn timama 
dilo ti fini ariv nivo zenou. Poliman dilo ti dimann soley si li ti kapav kontinie rantre.  
- Kaspalatet! Peyna problem.  
Letansa dilo ti ariv nivo latet. Dilo ti redimande si so fami kapav kontinie rant dan lakaz la.  
- Fer koumadir to kot tomem.  
Dilo ti kontinie deborde e soley ek lalinn ti oblize mont lor lakaz. Dilo ki ti bien poli ek ki pa ti ole ki so 
kamarad soufer, ti redimann li si so fami ti kapav kontinie rant kot li. Repons ti pozitiv. Lakaz la lerla ti net 
anba dilo.  
Misie Soley ek Madam Lalinn ti oblize al rod refiz dan lesiel kot zot touzour ete depi sa zour la.  
 
7. ZISTWAR ZEKLER EK LORAZ  
Lontan, bien -bien lontan, zekler ek loraz ti viv lor later ansam ar tou lezot dimoun ek kreatir. Me lerwa ti fer 
zot a l viv dan fobour lavil, lwen depi landrwa kot dimoun viv pou ki pa ena friksion ek konfli.  
Loraz ti enn vie mama mouton ek zekler ti enn zenn mal. Sak fwa zenn mal la ti sap lor kal, li t i al bril lakaz 
dimoun ousa derasinn bann pie. Parfwa li ti fer dega dan bann laferm; parfwa li ti mem touy dimoun. Sak 
fwa ki zekler ti koumans so move size, so mama loraz ti kriy ar li dan enn lavwa for ek ferm e ti dir li aret so 
move manier, aret fane,  aret fer dezord. Me zekler, kouma sa bann zenes tirbilan la, ti movi  ar so mama 
parski kan li ti ankoler nanye pa ti kapav aret li pou fer li konpran. So dega ti pe kontinie ziska ki enn zour 
dimoun ti plen e zot ti al get lerwa pou dimann li met enpe lor d dan pei.  
Lerwa ti dekrete ki Mama Loraz ek so garson Zekler ti bize n kit lavil pou al viv dan enn danbwa lwen ar 
sivilizasion. Desizion la ti bat lamok parski kan so laraz monte ti mouton Zekler ti alim dife dan danbwa, bril 
bann pie e ler divan ti soufl e dife ti fane e ti al bril bann laferm ek bann abitasion.  
Dimou ti r eal plengne ar lerwa e Samazeste ti desid pou avoy zot anekzil dan lesiel ar lespwar ki zot pa ti 
pou fer otan dega.  
 
Depi sa zour la, sak fwa ki Zekler sap lor kal e koumans so dega, nou  kapav tann so mama fann ar li, dir li 
aret fer lefara.  Malerezman, p a toultan ki mama la pre ar li pou aret so lelan. Parfwa kan mama la bien 
lwen, sitan lwen ki li pa kapav trouve seki so garson bitor pe fer, nou kapav trouv garson la so dezord me 
nou pa  tann so mama kriye ar li.  
 
 
14 
 ZISTWAR SORT LENN  
1. ZISTWAR PIZON EK KO RBO  
Lontan, bien lontan ti ena enn pizon ki ti pe viv dan enn pagne ki kwizinie enn gran misie ti ranze pou li e ki 
ti anpandan dan lakwizinn. Sa ti fer so patron plezir. Enn korbo gourman, enn zour, ti pas par la. Ler li ti get 
dan lakwizinn li ti trouv e nn trale bon manze e deswit so vant ti koumans grogne. Ki ti kapav fer pou souk 
enpe manze?  
Ler Pizon ti sorti pou rod manze, korbo ti swiv li.  
- Ki ou’le Misie Korbo? Zame nou lasa s ansam.  
- Mo kontan to manier. Anou rod manze ansam!  
Pizon pa ti maynn. To ulede ti ansam dan lezer. Korbo ti fer koumadir li ti parey kouma pizon me tanzantan li 
ti glise, li ti al dan depotwar pou fouy malang pou gob enn lever. Kan so boyo ti ranpli, li ti retourn kot 
Pizon.  
- He, Misie Pizon, ala to pran letan pou manze. Finn ler pou retourn lakaz.  
Toulede ti anvole lor sime retour.  
Ler kwizinie ti trouv konpagnon so pizon li ti anpandan enn lot pagne pou li.  
Detrwa zour pli tar peser ti livre enn gro ka rgezon pwason dan lakwizinn. Pa bizen dir, Korbo so lapeti ti fite. 
Tout la zourne so vant ti grogne e li ti azite. Li pa ti pe kapav tini anplas. Pizon pa ti abitie ar sa kalite manier.  
- Misie Korbo, ou pa pou nasta zordi?  
- Ayo! Mo pa bien. Mo gagn malok er. Mo kwar mo vant finn deranze.  
- Pa rakont zistwar. Korbo so lestoma sol id. Li kapav manz ros. Li dizer lakaz karya. Dan ou kafe peyna triyaz. 
Aret ou sinema! Pa parski ou trouv pwason dan lakwizinn ki ou bizen fer koumadir ou pa finn manze depi 
enn sem enn. Mo konn ou grimas bien.  
- Pa bon to koz koumsa! Kwar mwa, mo pa bien m o dir twa. Endizestion mo kwar!  
- Bon, mo pe sorti. Pa fane dan mo labsans. Pa gat repitasion zwazo!  
Kwizinie ti fini prepar manze extra pou so patron. Li ti al dibout kot laport la kwizinn pou gagn enpe ler fre. 
Korbo ti profite pou koken manze lor latab. Kwizinie so zorey ti finn e li ti tann enn ti tapaz. Li ti vire pou 
gete. Li ti may Korbo anplen. Li ti trap li, deplim li, ti kit zis enn ti touf lor so latet. Li ti kraz zenzam ek  kanel, 
ti melanz li ar lasi. Lerla li ti frot sa melanz la partou lor leko r Korbo.  
- Sa pou aprann twa gat manze mo patron; obliz mwa zet bon manze.  
Li ti zet li dan so pagne.  
Ler Pizon ti retourne, li ti trouv dan ki leta Korbo ti ete. Li ti sikann li ar  enn ti sante.  
- Ki sa zozo bizar  
Dan pagne pa pou li?  
Tansion, tansion raz war 
Vinn sot likou touni!  
 
- Mo pa zozo bizar;  
Mo zis enn voras.  
Mo ti kwar mo’enn nanar,  
Lergete enn fay ras.  
Lerla Pizon ti dir li ki zot pa ti pou kapav lasas ansam parski zot ti tro diferan.  
- Kan to koken manze lezot  
Bizen pare pou met menot!  
Pizon ti  prefer sanz baz, al zwenn dimoun plis frekantab. Korbo ti res dan so pagne, tousel, abandone, ziska 
lamor.  
 
2. PO KASE  
Enn fwa ti ena enn soumrra. Pli lare ki li pa ti ekziste.  Toulezour li ti dimann lasarite, rod zafer moufta e li ti 
servi so pouvwar mar az pou fer mem dimoun pli pov donn li diri basmati ki li ti kasiet dan enn po anterkwit 
ki ti anpandan lor so lili. Samem ti so trezor. Souvan, olie dormi, li ti fixe so lizie l or so po diri basmati e li ti 
fer toutsort kalite rev.  
“Mo po ranpli. Si enn zo ur ena lafaminn, mo pou kapav vann sa diri la ar bann risar e mo pou gagn boukou 
larzan. Ar larzan la mo pou aste enn bouk ek enn kabri. Ler zot krwaze, mo pou gagn boukou ti ka bri. Mo 
15 
 pou vann tou mo kabri . Ar kas lavant mo pou aste detrwa vas ki pou donn  mwa toro ek zenis. Ler mo vann 
zot mo pou aste seval ek ziman. Ziman pou donn mwa boukou ti poulen ek poulis. Ler mo vann zot mo pou 
gagn enn fortinn ki mo pou servi pou konstrir enn vila. Lerla pli gran risar  dan vilaz pou vinn donn mwa 
dahej pou mo mary e ar so tifi. Mo fam lerla pou gagn enn garson ki pou kontan zwe ar mwa.  
Kan garson la trouv mwa li pou kit godi so mama pou vinn fer gate ar mwa, fer kem -kem mo seval, mont 
kadadak.  
Si zame so mama pa pe okip li kouma bizen e li kapav gagn dimal, mo pou a ngel so mama. “Eta fam, to pa 
trouve sa zanfan la kapav gagn dimal. Si ariv li kiksoz, mo kas to lagel.”  
Si li pa pran kont, mo pou fou li enn kotpie dan so deryer, koumsa...”  
Anmemtan li ti avoy so lipie anler  ar lafors. So lipie ti pik penalti ar po diri  ki ti pe anpandan lor so lili. Po ti 
eklate e diri ti fane partou. Enn larme zwazo ti anvole, rantre e ti balye tou prop.  
 
3. ZISTWAR LION EK SIGOGN  
Ler Lion ti pe manze, enn lezo ti tas dan so lagorz. Li ti p e soufer douler atros. Enn sigogn ki ti pe rod  manze, 
ti trouv li e ti bien sagren li.  
- Ki pe ariv ou mo bourzwa?  
- Pa koze matlo. Enn lezo finn tas dan mo lagorz.  
-  Mo kapav tir li ar mo long labek me mo per ki ler mo met mo latet dan ou lagel, ou ferm ou lamaswar e 
sot mo likou.  
- Pa per sa matlo.  Mo pa pou fer sa ar mo sover!  
Sigogn ti enn gran malen. Pou evit problem li ti servi enn baton pou kal lamaswar Lion ki pa ti pou kapav 
ferm so lagel. Lerla li ti plonz so latet dan lagel Lion e ar so long lab ek li ti dekal lezo la e ti tir li. Par 
prekos ion li ti deklase tansion Lion ti anvi manz laser sigogn.  
Lion ki ti ankor gagn lagorz fermal pa ti fer nanye brit.  
Detrwa mwa pli tar, enn zour Sigogn ti trouv Lion pe devor enn bouk. Sigogn ti anvi teste li.  
- Rapel servis mo ti rann ou  
Kan ou ti’ena enn  gro boubou.  
Aster ki ou nepli dan douk,  
Eski ou pou partaz ou bouk?  
Lion ti reponn li:  
- Mwa mo zis manz laviann segnan!  
Pa fer mwa perdi mo letan!  
Dir mersi to ankor vivan!  
Aster to pou gout mo ledan!  
Sigogn ti servi so lezel e lor vites li ti fonn.  
- Samem apel nimakarram!  
Li pa ena ditou sharram.  
Li bliye vit seki yerswar  
Ti tir li dan nik marenwar.  
 
4. ALA KI ARIV TORTI BAVAR  
Enn fwa dan enn pei, ti ena enn lerwa ki ti extra bavar e person n dan so la ntouraz pa ti kapav met enn virgil. 
Li ti monopoliz k onversasion. So konseye ki ti apel Bouda , ti fer tou pou sanz so manier me danvid . 
Sa lepok la mem , ti ena enn torti ki ti pe viv dan bor Gran Basen dan Montagn Imalaya. De kanar sovaz ki ti 
vinn rod man ze laba ti fini par vinn kamarad ar li. Kan zot ti vi nn veritab torsenn kole, zot ti koumans koz lor 
zot prop gawn e zot ti rod amenn zot nouvo kamarad laba.  
- Kamarad Torti nou anvi envit twa pou vizit nou pei ki apel Lakav Lor , lor Montagn Splandid, lot kote 
Imalaya. Enn pei merveye! To pou aksepte nou env itasion?  
- Be kouma pou fer pou al laba?  
- Nou pou kapav amenn twa akondision ki to konn bous to labous.  
- Rayto! Amenn mwa.  
- Ekout nou bien. Mord sa baton la omilie. Nou, nou pou trap sakenn enn kote b aton la e nou pou sarye twa 
ziska nou ariv dan nou pe i extra.  
16 
 Ler zot ti ariv lor sato lerwa dimoun ti pe kriye.  
- Eh, get lao, enn torti ki pe aprann anvole!  
Olie ferm so labous, torti ti anvi zour zot. Kouma li ti ouver so labous li ti sape, tonbe, al kraz lor pavaz.  
Lerwa ek so konseye ti vinn rann enn ko nt. Tou bann kourtizan ti antour zot. Lerwa ti dimann so konseye 
explik li kifer enn zafer koumsa kapav arive. Konseye ti fini realize ki sa ti enn bon lokazion pou donn lerwa 
enn bon leson.  
- De kanar  sovaz ti dir torti bavar mord enn baton omilie e zot d e ti pou trap enn bout sakenn. Zot ti dir li fer 
bien atansion. Ariv seki ariv, li pa ti gagn drwa koze parski si li ti pou ouver so labous, li ti pou sape, tonbe e 
li pa ti pou sorti la vivan.  
Ler zot  ti lao dan lezer, torti ki ti enn move bavar pa ti kap av bous so labous. Rezilta li ti finn sape, tonbe, al 
kraz lor pavaz.  
Ou trouve Mazeste souvan li meyer bous nou labous, ekoute. Ala ki ariv bann ki, ale -vini, zot yap -yap-yap-
yap-yap-yap koumadir garn i koze finn fware.  
Depi sa zour la lerwa ti sanz so man ier parski li pa ti ole fini kouma torti bavar.  
 
5. KADO NAAGDEV  
Enn fwa ti ena enn fermie ki ti pe travay dir me rannman dan so laferm ti bien fay. Enn zour kan ti pe fer 
bien so, li ti al kas enn poz anba enn pie. Souden li ti trouv enn serpan sorti dan enn nik fourmi pre kot li. Li 
ti panse:  
- Alerman limem naagdev ki vey mo karo. Kouma mo pa ti kone, zame mo pa finn fer so servis. Aster mo 
konpran kifer rannman dan mo karo bien -bien meg. Bien biz en koriz mo erer e fer servis naagdev toutswit.  
Deswit li ti al sers enn bol dile pou donn naagdev, gardien so karo.  
- O Gardien mo karo, pardonn mwa. Mo pa ti kone ki ou ti pe viv isi e mo pa finn fer seki mo devwar ti dir 
mwa fer.  
Li ti poz bol dile la e  li ti retourn kot li. Lelandime ler li ti retourn dan kar o, bol dile ti vid e dan plas dile ti 
ena enn pies annor. Depi sa zour la, toulezour mem zafer ti pe arive. Li ti donn dile; naagdev ti donn li enn 
pies annor.  
Enn zour fermie la ti bien bizen al ok ip enn zafer anvil ki ti ase lwen e li ti dimann so garson  okip bol dile. 
Kouma so papa ti dir li, li ti poz bol dile la kot nik fourmi e lelandime li ti gagn enn sok. Dan plas dile ti ena 
enn pies annor. Tilom ti koumans fer lespri travay. Ala seki li ti pe panse:  
- Sirman sa nik fourmi la ranpli ar pies annor. Si mo touy serpan la, tou bann pies annor pou vinn pou mwa.  
Lelandime kouma naagdev ti lev latet, garson la ti flank li enn kout matrak lor so latet. Pa sa ki ti pou fini 
naagdev. Ankoler naagdev ti  mord grengale la ki ti tom sek.  
De zour pli tar so papa t i retourne e li ti aprann move nouvel. Apre servisdemor, li ti retourn kot nik fourmi 
ar so bol dile. Li ti loue naagdev ki ti tarde pou paret. Apre enn bon bout letan naagdev so latet ti paret. Zis  
so latet.  
- Se pa lamour ki amenn twa isi; se lentere per sonel; se laswaf lor; gourmandiz lor. To telman kontan lor ki 
to finn mem bliye lamor to garson ki finn mor parski li ti enn enbesil. Me twa, kouma to kapav bliye lamor 
enn zanfan?  
Nou lamitie finn mor. Pran sa perl la ki pou fer twa rapel to erer ziska to  mor.  Mo pale retrouv twa isi! 
Namaste!  
Fermie ti pran perl la, ti retourn so lakaz.  Pov enbesil la! Olie li ti realiz so erer, li ti modi so garson.  Fasil met 
tor lor lezot.  Pa mwa sa, li sa!  
RETOURN KONTENI/BACK TO CONTENTS  
 
BWADE BENN  
ZISTWAR W. EK J. GRIMM RERAKONTE PAR DEV VIRAHSAWMY  
Larenn Xhosa ti donn nesans enn zoli baba kouler dibwa ebenn. Mama ek papa ti fier bote zot tibaba. Li ti 
kouma enn stati taye dan dibwa ebenn par pli gran artis dan zot pei. So seve krepi ti kouma s evelir 
Anjeladevis. Lepep ti anadmirasion divan bote zot p renses. Ti apel li Prenses Bwadebenn.  
Tifi la ti pe grandi bien antoure ar lamour so paran ek afeksion so pep. Kan li ti gagn wit an, so mama ti mor 
e mem lane so papa ti remarye. Nouvo larenn ti en n dimoun ki ti konn zis limem e amizir Prenses 
17 
 Bwadebenn t i pe grandi, so bote fizik, so entelizans ek so bonker ti enpresionn tou dimoun. Larenn so 
zalouzi ti pe touf li. Toulezour li ti dimann so laglas mazik:  
Laglas, laglas mo gran konplis  
Pa momem pli zoli aktris?  
Laglas ti reponn:  
Tomem larenn ki pli zoli  
E kouma twa napeyna de.  
Me fer atansion mazeste,  
Tipti kapav vinn pli zoli.  
Amizir letan ti pe pase, Prenses Bwadebenn so bote ti pe vinn proverbial. Enn swar Larenn ti al dimann so 
laglas:  
Laglas, laglas mo gran konplis  
Pa momem pli zoli aktris?  
Laglas ti a nbarase.  
Tomem larenn ki pli zoli  
E kouma twa napeyna de.  
Prenses Bwadebenn pa larenn  
Me so bote napeyna renn  
E kouma li napeyna de.  
Larenn ti araze; aswar li pa ti kapav dormi; kosmar ti may ar kosmar dan so somey. Boner lelandime 
gramaten li ti al divan so laglas ar so figir boufi ek sever. Ler li get seki li ti trouve, li pa ti gagn kouraz poz 
kestion. Pli tar li ti fer apel so serviter fidel ki li ti abitie proteze ek soutire.  
‒ Ekout m wa bien. To bizen rann mwa enn gran servis. Pou ena bel rekonpans. Prenses Bwadebenn bizen 
mor. Li pe met sekirite leta andanze. Lerwa finn dimann mwa dimann twa fer sa.  
‒ Kont lor mwa Mazeste.  
Kan li ti tipti, souvan serviter la ti abitie amenn P renses Bw adebenn promne dan lafore e kouma sezon fler 
ti arive, li ti reysi persiad prenses la pou akonpagn li dan lafore pou admir bote lanatir. Ler zot ti ariv dan 
leker lafore, li ti trap prenses la, tir so kouto pou touy li.  
‒ Ki ou pe fer mo bon misie ? 
‒ Mo fi nn gagn lord pou touy ou.  
‒ Si koumsa, pa pik mwa dan ledo. Get mwa dan mo lizie ler ou fons ou kouto dan mo leker.  
Ler serviter larenn ti get so zoli lizie anlarm, li pa ti kapav kontinie so krim.  
‒ Prenses, sove. Pa retourn dan sato.  
Pou anbet l izie lare nn li ti touy enn koson e ti al donn larenn so leker. Prenses Bwadebenn pa ti kone kot 
pou ale, ki pou fer. Li ti zis mars drwat divan li. Ver sis er tanto, li ti ariv kot enn ti kabann lapay kot set 
pigme ti reste. Li ti pous laport, rantre. Anda n ti ena,  omilie, enn latab ek set sez e toutotour ti ena set ti lili 
kolezien. Li ti telman fatige ki li ti zis zet so lekor lor premie lili e li ti plonze dan enn somey profon. Pli tar ler 
bann pigme ti retourne, zot ti gagn sok. Zame dan zot lavi zot ti  trouv en n osi zoli mamzel. Pou pa deranz 
zot envite envolonter, zot ti sorti pou al dormi deor. Lelandime, kouma kok ti kas somey ar so 
koukouroukouk sonor, enn bote dibwa ebenn ti pe dibout dan ankadreman laport. Okenn artis pa ti pou 
kapav kre enn portr e koumsa.  
‒ Pardonn mwa bann misie. Akoz mwa zot finn oblize dormi deor.  
Pigme ki ti mwens timid ti reponn, “Peyna problem, mamzel.” Prenses Bwadebenn ti dir zot ki pou gagn zot 
pardon, li ti pou prepar zot dezene. Li ti al fouy dan bife e ti ena tou pou fer enn bo n nasta. Ler zot ti pe 
manze, li ti rakont so zistwar. Bann pigme ti bien sagren li. Zot ti tom dakor lor enn diil: Prenses Bwadebenn 
ti pou okip zot lakaz ek zot manze e zot, zot ti pou donn li ospitalite ek proteksion.  
Laba dan pale, ler larenn ti gagn l eker koson, li ti sir ki pa ti ena personn pou bat li dan bote. Lelandime, 
apre so twalet, li ti al get so laglas.  
Laglas, laglas mo gran konplis  
Pa momem pli zoli aktris?  
Laglas ti reponn:  
Tomem larenn ki pli zoli  
E kouma twa napeyna de.  
18 
 Prenses Bwadebenn  pa larenn  
Me so bote napeyna renn  
E kouma li napeyna de  
Dan kabann so set frer pigme.  
Larenn ti koumans kime ar laraz. Li ti sey plizier plan asasina me nanye pa ti marse. Li ti panse, “Mo pa 
kapav fer personn konfians. Mo bizen okip sa nwizans la momem.”  
Li ti degize an marsan fri tropikal. Dan so panie ti ena boukou zoli fri pome, jite ek kolore ki fit lapeti. Li ti al 
ver kabann pigme e ler li ti ariv laba, li ti tap lafnet parski Prenses Bwadebenn ti pe swiv konsey set pigme e 
zame li ti pou ouv er lapor t. Ler Prenses Bwadebenn ti ouver lafnet, larenn so zalouzi ti manke trangle li 
telman sa mamzel divan so lizie ti zoli. Larenn ti tir enn grap leksi pome rouz disan. “Aste leksi enn pov 
malere ki pa ena manze dan so lakaz pou nouri so zanfan.” Kou ma set p igme ti konsey li pa manz nanye ki 
etranze donn li parski ti deza ena enn foser ki ti donn li enn zamalak anpwazone. Erezman pwazon la pa ti 
mortel. “Non, mersi madam”, li ti dir marsan fri la. “Ou kwar mo mesanste? Gete! Mo manz enn leksi divan 
ou.” Li ti  manz enn leksi divan Prenses Bwadebenn; lerla li ti kas enn pou donn Prenses Bwadebenn. 
Prenses la nepli ti kone ki li ti bizen fer. Li pa ti ole ofans madam la, pas pou enn malelve. Akontreker li ti 
plis leksi la e ti mord enn bout laser blan -vanienn mou , dou ek parfime. Toutswit li ti tom sek. Larenn ti kit li 
anplan dan enn riye makab ki ti fer bann zanimo dan lafore tranble. Ler bann pigme ti retourne, zot ti trouv 
zot prenses anba lor sali; so lekor ti red me li pa ti fre. Li ti tied. Lelandim e ‘si ti  parey. Li ti kouma dimoun 
mor me so lekor ti res tied. Leker lour, zot ti ranz enn serkey anver e zot ti met li ladan lor enn matla petal 
fler. Atourderol, enn pigme ti res akote li.  
Apart set pigme, tou dimoun ti bliye Prenses Bwadebenn. Enn zour  enn pre ns sorti dan enn lot pei ti pe pas 
par la e kiksoz dan kabann la ti atir li. Ler li ti tap laport, enn pigme ti vinn ouver laport. So lizie ti rouz ar 
sagren. Prens la ti dimann li ki ti finn ariv li ki ti pe fer li plore. Li ti rakont li zistwar P renses B wadebenn. 
Prens la ti enterese parski so marenn -fe ti dir li ki enn zour li ti pou zwenn enn bote prenses nwar kouma 
dibwa ebenn ar sevelir kouma Anjeladevis dan enn bwat anver. Si li ti pou poz enn badou lor so fron, 
prenses la ti pou sorti dan en n somey profon kot enn lespri jabolik ti plonz li. San atann, li ti dimann 
permision pou ouver serkey anver me pigme la ti dir li ki bizen atann sis lezot pigme revini. Prens la ti asiz 
akote prenses anveyez avek so nouvo kamwad , anadorasion divan bote anz elik Pre nses Bwadebenn.  
Aswar, ler bann lezot pigme ti retourn lakaz, setiem pigme ti dir zot tou seki ti pase. Zot ti dibout otour 
serkey anver e ti ed lev so kouverk. Prens la ti bese e kouma so lalev ti tous fron Prenses Bwadebenn, so 
lizie ti ouver. Li  ti mirm ire, “Kot mo ete?” Prens la ti rakont so zistwar e lerla ansam zot ti al dan pei papa 
prens la.  
Ler zot ti ariv laba, lerwa sa pei la ti fer enn gran maryaz so garson ar Prenses Bwadebenn. Apre maryaz, li ti 
anonse ki li ti pou abdike pou ki so bel fi ek so  garson pran direksion pei.  
Sa zour la larenn jabolik ti al divan so laglas:  
Laglas, laglas mo gran konplis  
Pa momem pli zoli aktris?  
Laglas ti reponn:  
Wi, tomem pli zoli aktris  
Me mo bien tris, mo bien -bien tris  
Larenn Bwadebenn pli zoli  
Ki tou la renn dan  tou pei.  
Enn laraz ti chombo larenn la par lagorz; li ti koumans kime ziska li ti tom anba dan so prop labav e li ti gagn 
palpitasion; so lekor ti koumans sakouye -tranble ziska ki so lavi ti ale.  
 
Enn poet enpe fou -fou enn zour ti ekrir enn sante lor bote  Bwadebenn:  
Enn Prenses Bwadebenn lor enn tronn kler -de-linn,  
Sevelir Afriken, sari laswa -de-sinn 
Pe nouri lamour ar roulman lapo kabri  
Anvlop nou nam ar sawal nouvo melodi.  
 
Bann zwazo Samarel dan lesiel set kouler  
Finn aprann mem sante; ban n pwason dan l amer,  
19 
 Tou bann pie lor montagn anker pe sant ansam.  
Nouvo poem kram -kram aster pe donn lagam.  
 
RETOURN KONTENI/BACK TO CONTENTS  
 
MINIMINITIFIFI  
(Tizistwar mazik enspire par Hans Christian Andersen)  
RAKONTE PAR  
Dev Virahsawmy  
Enn fwa dan pei Moris, ti ena enn madam ki ti ole gagn enn mini -tibaba pou li tousel. Kouma li pa ti kone ki 
ti bizen fer, li ti al rann vizit enn sorsier ki ti ena boukou experyans. Li ti dimann li ki li ti bizen fer pou gagn 
enn mini -tibaba pou li tousel.  
"Ed mwa madam. Mo anvi enn tibaba koumsa. Ki  bizen fer?"  
"Fasil  sa," sorsier la dir li. "Pran sa lagren may la - pa may ordiner sa; pa may ki pous dan karo; pa may ki 
poul manze. Sa enn lagren may mazik sa. Nek plant li dan enn po -fler e madam, mo sir ou pou trouv mirak.  
"Mersi, mersi. Bondie beni o u." 
Li ti donn sors ier la enn pies anlor . Kouma li ti ariv kot li, li ti plant lagren may mazik dan enn po -fler. Pa ti 
ena pou atann tro lontan. Enn fler ti sorti dan later. Li ti kouma enn lis roz ar reyir somone me ki ti ankor 
ferme kouma enn bouton fler . 
"Ala to zoli, mo fler," li ti dir avan li ti anbras lis roz -somone. Kouma li ti fer sa, fler la ti ouver ar fraka. 
Samem ki ti pli zoli fler ki ti ouver so lizie lor later Moris. Dan fon fler la, ki ti kouma korne gramofonn lepok 
lontan, enn minimini bot e tipti tifi, ti pe  asize ar boukou talan, gras ek elegans, vadire enn fe anminiatir. So 
oter pa ti depas de santimet. Akoz sa, madam la ti apel li Miniminitififi.  
Enn gro lakok pistas, verni ek dekore, ti vinn so lili. So matla ti fer ar petal tou kouler e so moulton ti enn  
petal roz rouz. Dan so lili dou ek parfime li ti pas lanwit. Pandan lazourne li ti pe zwe lor latab. So mama ti 
met enn gran lasiet dilo omilie latab la. Toutotour lasiet la ti ena bann fler; zot tiz ti al ziska sant lasiet la. Lor 
dilo la enn petal lotis  roz ti pe flote. Miniminitififi ti asiz lor petal e ar de pwal sat li ti rame - al divan, al 
deryer, al agos, al adrwat. Ala zoli pou gete! Parfwa li ti sant enn extra sante dan enn lavwa dimiel -manteg.  
Enn swar ler li ti pe dormi dan s o zoli lili, enn kr apo ti sot -sote rant dan lakaz par enn vit kase dan lafnet. 
Krapo la ti paret kouma enn mons ler li ti sote, mont lor latab kot Miniminitififi ti pe dormi anba so moulton 
petal roz rouz.  
"Tahe! Sa enn mari fam pou mo garson", krapo la ti  dir. Li ti souk li li lakok pistas ek tififi ladan, sot par 
lafnet, al direk dan zarden. Dan fon zarden ti ena enn ti larivier e dan bor larivier la ti ena marekaz. 
Labamem krapo la ek so garson ti pe viv. Garson la pa ti zoli ditou. Ena mem dir li ti pli vilen ki so mama. 
"Krooooak! Krooooak! Krooooak!" li ti ale mem. Ler prezant li tifi, ki li dir? "Krooooak! Krooooak! 
Krooooak!"  
So mama ti dimann li si li kontan. Ki li ti reponn?  
- "Krooooak! Krooooak! Krooooak!"  
- "Aret fer tapaz, to pou kas so somey. " 
Li ti reponn, "Kr ooooak! Krooooak! Krooooak!" So mama dir li, "Fer atansion! Fasil li sove. Li leze kouma 
dive ti poul. Ala ki nou fer. Nou met li lor enn fey lotis dan enn basen omilie larivier. Li pou kwar li lor enn lil. 
Pa bliye, li zis enn tipti -tipti ti bout piti. Le tan li lor so lil -fey, nou nou al anba dan fon labou, pou ranz zot 
lakaz. To kontan?"  
- "Krooooak! Krooooak! Krooooak!"  
- "To pa kapav koz enn lot koze?"  
- "Krooooak! Krooooak! Krooooak!"  
Dan larivier la ti ena bann landrwa kot dilo ti k alm kouma dan enn b asen e laba bann fler lotis ti pouse ar 
lapeti. Pli lwen posib ar bor larivier ti ena enn fey extra larz. Lor sa fey la zot ti plas lili Miniminitififi. Boner 
gramaten ler so somey kase, pov tipti -tipti ti bout piti realize kot li ti ete . So plore ti fer l esiel mouye. Li ti 
maye lor enn lil omilie enn losean. Kouma li ti pou retourn ater?  
Letansa, dan profonder labou, Mama -Krapo ti pe aranz lasam nouvo -marye ar lerb ek fler akwatik. Kan 
louvraz la ti termine, li ti remont alasirfas ansam ar so garson e al k ot lil -fey tipti -tipti ti bout piti pou 
transport so lili, amenn li dan lasam nipsial. Mama -Krapo ti fer enn reverans e ti dir for -for, "Mo prezant ou 
20 
 mo garson. Ou ek li, mo kone, pou viv ere dan zot lasam dan profonder labou. Li ti dimann so garson dir 
kiksoz zanti ar so fitir madam -marye. Ki ou kwar li ti dir? Me wi, "Krooooak! Krooooak! Krooooak!"  
Zot ti pran lili Miniminitififi, zot ti ale. Tousel lor so lil -fey, nou pov titifi dan pens pa ti kapav aret plore. Viv 
dan lakaz vilen kra po ek so garson? Ah  non! Prefer mor! Enn trale ti pwason anba fey lotis ti tann tou. Zot ti 
tir zot latet andeor dilo pou gete ar zot prop lizie. Zot leker ti sere ler zot trouv enn bote tifi pe plor so 
maler. Zot ti desid pou ed li. Anba dilo zot ronz tiz  ki ti pe tini fey la e bien vit lil -fey ti perdi so lank ek amar. 
Kouran ti sarye fey la lwen, bien lwen kot zame krapo ti pou kapav zwenn nou zoli ti fifi.  
So rado lil -fey ti kontinie desann e lao lor pie, de kote, bann zwazo ti pe sante,  
"Get kouma li z oli-zoli 
Get kouma li zoli  
Miniminitififi  
Li zoli -zoli."  
Lil-fey ti flote -glise ziska ki li ti ariv dan enn lot pei.  
Enn zoli papiyon blan ti tourn -tourne otour li e finalman li ti vinn poz lor so rado. So latet ti'nn fini gate ar 
bote Miniminitififi. Aster tififi ti erez. K rapo ti bien -bien lwen. Otour li ti ena nek seki zoli -zoli; lesiel ble san 
tas; soley get so figir  anlor  dan dilo dore. Li ti tir so shal dan so likou, ti atas enn bout ar papiyon e lot bout 
ar lil -fey. Pa bizen dir, aster so vites ti dis fwa plis.  
Zis ler la enn rinoseros kokotie ti plonz direk lor li, ti may li ar so lapat, ti anvole, ti al lor enn pi e koko. Nou 
pov ti fifi ti pe tranble kouma enn fey. Anplis ler li ti pans so kopen papiyon, so leker ti fermal. Me rinoseros 
kokotie ti movi ar li. Li ti poz  Miniminitififi dan kre enn brans koko, ti donn li nektar fler koko pou bwar e ti 
dir li ki li pa ti mal malgre ki li pa ti enn rinoseros kokotie.  
Nouvel ti sirkile bien vit. Deminitkat tou bann rinoseros kokotie lor sa pie la ti rasanble e palab ti kouman se. 
Li vilen, li ena zis de lapat; gete, li pa ena lantenn; get so leren kouma meg . Chi! Li kouma enn imitasion 
dimoun; bien vilen, malang! Anverite zot zalou ti pe fermal. Lemesan rinoseros kokotie ki ti kidnap li ti trouv 
li zoli okoumansman me kan tou s o bann ti trouv li mari rann li ti sayde ar zot. "Wek! To kapav tire depi isi!" 
Detrwa bebet ti sa rye li al poz li anba lor enn margerit.  
 
Miniminitififi ti kwar ki bann rinoseros kokotie ti ena rezon, ki li ti pli vilen ki vilen. Li ti koumans plore. 
Pout an so bote rar pa ti ena so segon. Zenn petal roz frengan ti zalou so freser ek bote.  
Pandan plizi er mwa li ti viv dan lafore, tousel. Ar lerb tann li ti trikot enn amak ki li ti enstale anba enn larz 
fey antiryom ki ti pou protez li kont lapli. Parfwa li ti manz dimiel ki li ti konn ramase; parfwa li ti manz 
polenn. Kan li ti swaf li ti bwar laroze ki  aswar ti depoze lor fey. Me kan liver ti vini li ti koumans konn 
boukou difikilte. Lapli finn ti pe tonbe, ti rant partou; divan ti soufle, balye fey antiryo m, ale. Freser ti dir 
mwa ki la. Li ti sey anvlop so lekor ar fey sek me abba, partou ti tranpe. L i ti tranble, tranble mem. Malgre 
so lapenn li ti kontinie marse pou sof so lekor. Enn zour li ti ariv dan bor lafore e divan li ti ena enn karo 
kann kot lako up ti fek fer. Bann siko ti kouma enn larme lans, latet leve pou touye. Li ti pran kouraz, 
kontini e marse. Li ti marse, marse, marse ziska li ti ariv divan laport Lera -karo. So lakaz ti anba siko. 
Miniminitififi ti tap laport. Madam Lera -karo ti ouver. Min iminitififi ti dimann enpe manze. Li ti feb ek 
fatige.  
"Mo pov ti fifi! Vinn ar mwa dan lakwizinn.  Nou manz enn repa so ansam."  
Madam Lera -karo ti ena bon santiman e prezans Miniminitififi ti plen so leker ar boner. Akoz samem li ti dir 
li ki li ti kapav r es kot li otan letan ki li ti anvi. "Me anretour to okip mo lakaz e to rakont mwa zistwar. Mo 
kont an ekout zistwar." Miniminitififi ti dakor net ar sa propozision la. Pandan enn bon bout letan zot ti viv 
ere ansam.  
"Taler nou pou resevwar enn viziter", Mad am Lera -karo ti dir. "Mo vwazen vinn rann mwa vizit enn fwa par 
semenn. Li pli epe ki mwa. Li ena enn gran lakaz e li met enn gran manto velour nwar. Kifer to pa marye ar 
li? To pou dan bien. Sel zafer, li pa zoli e to pou bizen rakont boukou zistwar, seki  plis extra."  
Miniminitififi pa ti enterese pou marye ar Papa Tang mem li ti extra ris. Madam Lera -karo ti osi dir li ki Papa 
Tang ti bien kiltive me li pa ti kapav apresie soley ek zoli fler. Li ti abitie viv dan nwar. Pandan so vizit 
Miniminitififi ti bi zen sant plizier sante pou fer li plezir. Li ti sant Larivier Tanie (version Rozme Nelsonn), 
Laklo s sizer finn sone ek Tikou tikou touy loulou. Papa Tang ti tom amoure ar so zoli lavwa dimiel -manteg. 
Me li ti pridan e zame li ti les konn so profon.  
21 
 Li ti f ek terminn enn tinel ant so lakaz ek lakaz Madam Lera -karo e li ti dir zot pa ezite itiliz sa fasi lite la. Li ti 
osi dir zot pa per enn zwazo ki ti pe dormi dan pasaz la. Li pa ti blese. Li zis ti pe dormi. Aster pa kone! 
Kikfwa li ti'nn fini mor. Freser t i finn kikfwa touy li e pa kone kouma, li ti finn tom dan tinel. Drol!  
Papa Tang ti tini dan so la bous enn bout dibwa ki ti alime kouma enn tors e li ti mars divan -divan pou gid so 
de envite. Bien vit zot ti ariv kot zwazo alonze. Papa Tang ar so labous pw ent ti pers enn trou dan plafon 
tinel la pou les lalimier natirel rantre. La, alonze lor later ti ena enn zoli irondel; so lezel ti kole kont so lekor; 
so latet ek lapat ti ramase dan so plim. Sirman freser ti finn touy li. Miniminitififi so leker ti bien tris. Li ti 
rapel kimanier enn trale ti zwazo ti egey lavi ar zot lamizik lete. Papa Tang ar so ti  lapat ti pous lekor irondel 
la dan kwen e li ti dir:  
- "Sannla so lamizik finn tengn net. Desten bet! Enn lavi sa? Nek chweet! Chweet! de kou e lerla fonndos . 
Kouma freser vini zwazo kaykoun."  
- "Ou ena rezon. Tou dimoun dir bel -bel koze lor zwazo. Zot zo li; zot sant bien. Me enn ti labriz liver ase pou 
tengn zot dife." Madam Lera -karo ti dir.  
Miniminitififi pa ti dir nanye. Ler li ti tousel deryer, li ti avan s plim ki ti lor latet zwazo e li ti anbras so lizie 
ferme. "Kikfwa tomemsa ki ti sant pou mwa ava n liver vini. To ti konsol mo leker tris zoli zwazo Montagn 
Samarel, later set kouler."  
Papa Tang ki ti kontan viv dan nwar ti bous trou dan plafon tinel e ti  eskort Madam ek Mamzel ziska zot 
lakaz. Aswar Miniminitififi pa ti pe kapav dormi e li ti leve, t res enn kamni ar fey vakwa e li ti al poz li lor 
irondel la. Otour zwazo la li ti met koton sek ki ti stoke dan lakaz Mama Lera -karo. "Sa pou sof twa, mo zoli  
zwazo. Salam e mersi. To lamizik ti plen mo leker ar lazwa. Miniminitififi lerla ti poz so latet lor lestoma 
zwazo la. Li gagn sok. Li ti ankor vivan. So leker ti pe bate. Ti bizen sof so lekor. Kouma pou fer? Li fons -fons 
koton sek anba zwazo e lor vites  li ti al dan so lasam, pran so moulton ki ti fer ar fey lamant, vinn kouver 
latet zwazo la. Toule swar li ti al okip zwazo ki ti pe lit kont lamor.  
Enn swar zwazo la ti dir li, "Mersi, mersi tififi. To finn bien okip mwa. Biento mo pou kapav re -anvole."  
"Atann freser ale avan", Miniminitififi ti dir li. Tififi ti okip li kouma dwatet. Zwazo ti pe revin n gayar e li ti 
rakonte kouma li ti bles so lezel e akoz sa li pa ti kapav swiv so bann kamarad ki ti al rod soley dan lenor. Li 
rapel kouma li ti pe santi fe bles trap li ziska ... "Si pa ti ena twa mo ti pou fini."  
Irondel la ti reouver trou dan plafon ti nel e lalimier soley dou ti bengn zot. "Finn ler pou mo ale. Move tan 
finn pase. Kifer to pa vinn ar mwa? To asiz lor mo ledo, mo amenn twa to lakaz."  
- " Non , mo pa kapav kit Madam Lera -karo koumsa. Li pou tro tris."  
- "Salam, salam mo zoli tififi. Mersi pou tou."  
Kouma enn fles li ti fonn atraver trou lalimier. Miniminitififi ti get li disparet dan soley ar larm dan so lizie. 
Tififi ti dan tourman. Li pa ti g agn drwa viv dan lizour. Dan karo siko, nouvo repous ti fer karo vinn enn 
lafore zean pou enn krea tir pa ti pli ot ki de santimet.  
Madam Lera -karo ti dir li, "Koumans prepar to trouso parski zour to maryaz ar Papa Tang pe aprose."  
Miniminitififi ti bizen t ravay dir -dir-dir pou konplet tou preparasion maryaz. Me so leker pa ti dan maryaz. 
Parfwa li ti s orti deor e ti get lao. Ler divan ti balans bann fey kann, li ti trouv lesiel ble splandid. Dezir pou 
viv dan lalimier lizour ti pe vinn plizanpli for. Souvan -souvan li ti swete ki so irondel retourne pou liber li. 
Abba.  
Trouso ti fini pare. "Dan kat semen n nou pe selebre to maryaz," Madam Lera -karo ti dir li.  
- "Mo pa anvi marye ar Papa Tang", li ti plore, koze.  
-"Aret fer zanfan! Dir mersi Bondie enn dimoun r is pe ramas twa. To pa pou mank nanye."  
Zour maryaz ti arive. Papa Tang ti vinn sers Miniminitififi pou amenn li dan trou profon. Li sorti deor pou get 
soley enn dernie fwa. "Adie soley, adie lekleraz natirel, adie lenerzi lavi." Zis lerla li ti tann enn s ante kler 
"chweet, chweet". Li ti get lao. Ki li ti trouve? So irondel ti revini. Min iminitififi ti rakont li so maler.  
- "Degaze, degaze mont lor mo ledo. Mo amenn twa dan pei later set kouler kot soley zame al kasiet."  
Ti enn bien long vwayaz. Zot traver s pei bilenbi, ariv pei mang, lerla pei leksi ek longann. La ti ena enn sato 
ki ti ap el Tamjahal. Enn trale zwazo kalite lor kouler ti ranz zot lakaz lor twatir sato la. "Mo lakaz li isi; mo 
zanfan pe atann mwa. Get sa zarden anba la. Swazir to fler e mo a l depoz twa."  
Miniminitififi ti trouv enn fler zean kouler blan dan enn kwen abandone  zarden la kot kapav viv trankil. 
Irondel ti al depoz li lor enn petal sa fler la. Ala zoli sirpriz! Enn ti prens rafine kouma enn stati jaman ti la 
divan li. Lor so latet  ti ena enn kouronn anlor  e so de lezel ti briyan dan lalimier. Li ti mem oter ki 
22 
 Miniminitififi. Limem ti anzgarjen sa fler la. Dan sak fler lor sa pie la ti ena enn personaz parey me dan fler 
Miniminitififi, prens la limem ti king.  
"Eh, to'nn trouve koum a li zoli?" Miniminitififi dir so irondel. Dan koumansman ti prens la ti per zwazo la  ki 
ti kouma enn zean me ler so lizie tap lor Miniminitififi so lespri ti sanze. Lamour senser ti chombo li. Li ti 
dimann li vinn so madam e Miniminitififi toutswit ti dir  wi. 
Lerla dan sak fler dan sa gran zarden la enn fe -fler ti sorti pou sant lamour an t de leker ki ti finn dekouver 
lamour vre ki dir bizen partaze e bliye lespri plen pos. Ansam zot ti ranz enn extra kado maryaz: enn per 
lezel transparan, briyan ek teknik olor. Kouma mazik zot ti gref de lezel la lor zepol Miniminitififi ki ti 
koumans anvo le pou vizit tou bann fler.  
Ti Prens lerla dir so bieneme. "Koko, to enn lot aster. To nepli mini, mini, ti fifi me Prenses Mala, enn saple 
lapriyer.” Enn gran boner ti an vlop zot tou.  
Lao, dan lesiel ble, irondel ti sant so sante favori,  
"Salam, salam Prenses Mala,  
Nou kontan twa zoli prenses."  
Bann pie, zwazo, papiyon ek fler ti aprann sante la e zot ti kontinie sante pandan ki irondel ti kit Samarel 
pou al Rozil. Lor re bor lafnet enn  profeser dan Rozil li ti poze pou rakont zistwar Prenses Mala parski li ti 
kone ki profeser la pa ti pou bliye rakont sa so bann zelev. Akoz samem zistwar la pe kontinie vwayaze, 
zenerasion apre zenerasion.  
 
RETOURN KONTENI/BACK TO CONTENTS  
 
ZISTWAR WILHELM EK JACOB GRIMM  
rerakonte par De v Virahsawmy  
TEX SOURS: The Project Gutenberg EBook of Grimms' Fairy Tales, by The Brothers Grimm; Translated by Edgar Taylor and Marian 
Edwardes.  
  
ZWAZO ANLOR  
Enn fwa dan enn pei ti ena enn lerwa ki ti ena enn zoli zarden e dan sa zarden la  ti ena enn pi e pom ki ti 
raport pom dore. Toulezour ti kont bann pom lor pie e ler zot ti koumans mir ti dekouver ki sak swar enn ti 
disparet. Sa ti fer lerwa bien ankoler e li ti donn lord so zardinie veye anba pie toutlanwit. Zardinie la ti 
dimann so pl i gran garson fer gardien aswar me ver minwi li ti gagn somey. Gramaten ler so somey ti kase, 
enn lot pom ti manke. Lerla li ti dimann so deziem garson vey pie la me li ‘si ti gagn somey zis minwi e 
lelandime enn lot pom ti manke. Lerla so trwaziem garson ti dimann so p apa pou vey pie la me bonom la ti 
bien ezite okoumansman parski li ti per ki enn maler ti kapav ariv li. Me pli tar li ti aksepte e ti garson la ti al 
alonz anba pie la pou veye. Ler minwi ti sone, li ti tann enn tapaz frotman plim. Enn zwazo  anlor  ti pe 
anvole, vini. Ler zwazo la ti pe rod kas pom la ar so lebek, ti garson la ti viz li ar so fles. Me fles la pa ti bles 
zwazo la. Zis enn plim dan so lake ti tonbe. Zwazo la ti anvole, ale. Konsey lerwa ti zwenn lelandime pou 
etidie sitiasion la . Tou dimoun t i dakor ki sa plim la ti ena plis valer ki tou fortinn dan rwayom. Me lerwa ti 
deklare, “Pou mwa, enn plim pa ase. Mo bizen zwazo la net.”  
Pli gran garson zardinie la ti gagn lord pou al sers zwazo la. Tou dimoun ti panse ki sa ti enn travay fasil. 
Apre ki  li ti finn mars enn ti distans li ti ariv dan bor enn danbwa e la li ti trouv enn renar pe asize. Li ti pran 
so lark ek fles pou touy li. Renar ti dir li, “Pa touy mwa. Ou pou bizen mwa. Mo kone ki ou bizen. Ou pe rod 
zwazo anlor  pa vre? Kon tinie ou sime ziska prosen vilaz e laba ou pou trouv de oberz enn vizavi lot. Enn 
bien zoli, extra bon ek konfortab. Pa rant ladan. Al dan seki malang -malang la. Pa get so vilen.” Me lom la ti 
panse, “Ki sa bourrbak la kone lor la?” Li ti viz renar la ar s o fles. Li ti rat so kou. Renar la ti dres so lake e lor 
vites li ti fonn dan bwa. Garson la ti kontinie so sime e ler soley ti pe al kouse li ti ariv dan vilaz kot ti ena de 
oberz enn vizavi lot. Dan enn, dimoun ti pe sante, danse ek amize; lotla ti paret  bien malang e k mizer. 
“Fode mo enn veritab gopia”, li ti panse, “pou kit enn plas delis ek delix pou al pas lanwit dan enn maray.” 
Alor li ti rant dan oberz jalsa; li ti manz bon manze; bwar bon diven. E li ti bliye zwazo, pei ek so mision.  
Boukou letan t i pase e gran garson la pa ti retourne. Papa la ti avoy so deziem garson e mem zafer ti ariv li. 
Li ti zwenn renar; pa ti ekout bon konsey. E ler li ti ariv dan vilaz la, li ti trouv so gran frer pe maja karro kot 
lafnet oberz jalsa. Li ti dir so ti frer v inn zwenn li. Ti frer la pa ti kapav reziste tantasion. Li ‘si ti rant dan 
jalsa; ti bliye zwazo, so pei ek so mision.  
23 
 Ankor boukou letan ti pase. Pli ti frer ti anvi al rod zwazo anlor  laba dan lemonn ki li pa ti kone me so papa 
ti dir non parski li ti bi en atase ar li  e li ti per ki ariv li enn maler. Finalman li ti sede parski garson la ti malere 
dan lakaz telman li ti anvi al rod zwazo anlor . Ler li ti ariv dan bor danbwa, li ti zwenn ar renar ki ti donn li 
bon konsey. Li ti remersie renar e li pa ti se y touy li koum a so de frer ti rod fer. Renar ti dir li, “Asiz lor mo 
lake e lor vites mo pou transport twa.” Alor li ti asiz lor lake renar ki ti koumans galoupe atraver danbwa ek 
montagn telman vit ki pwal ek seve ti pe ronfle dan divan.  
Ler zot ti ariv d an vilaz la, t ilom la ti ekout konsey renar e li ti al direk dan oberz malang ek mizer e li ti pas 
enn lanwit pezib. Boner gramaten, renar ti vinn zwenn li avan li ti koumans so vwayaz e ti dir li, “Al drwat 
divan twa ziska to ariv kot enn sato. Divan sato  pou ena enn d etasman solda ki pe dormi ek ronfle dan zot 
somey; pa pran zot kont; al drwat dan sato; kontinie to sime ziska to ariv kot lasam kot zwazo la ete dan 
enn kazot anbwa; akote pou ena enn volier anlor ; falepa tir zwazo la dan kazot anbwa pou met  li dan volier  
anlor ; si to fer sa, bel dezagreman.” Lerla renar la ti redres so lake; tilom ti asiz lor li e renar ti fons atraver 
danbwa ek montagn telman vit ki pwal ek seve ti pe ronfle dan divan.  
Kot lantre sato, tou ti parey kouma renar ti dir. Tilom  ti rantre e d an lasam kot zwazo ti ete, li ti trouv zwazo 
la dan enn kazot dibwa. Akote ti ena enn volier anlor  ek pre ar volier la ti ena trwa pom ki ti disparet dan 
zarden lerwa. Li ti fer lespri travay, “Pa kapav fer fos amenn enn zwazo anlor  dan enn k azot malang -
malang.” Alor, li ti ouver kazot, pran zwazo pou met li dan volier anlor . Lerlamem zwazo la ti larg enn kriye 
sitan for ki somey solda ti kase. San perdi letan zot ti may tilom ek amenn li divan lerwa. Lelandime 
gramaten tribinal lerwa ti ziz l i. Apre ki ti finn ekout tou evidans, tribinal ti rann so verdik: 
kondanasionamor. Amwen, amwen! Si li ti donn lerwa enn seval anlor  ki ti kapav galoup osi vit ki divan, 
lerla li ti pou kapav gagn lavi sov. Anplis li ti pou gagn zwazo anlor  pou li.  
Li ti r epran larout. Li ti tris ek dekouraze kan li ti retrouv so kamarad renar ki ti dir li, “To trouve ki arive kan 
to pa ekout bon konsey. Me mo pa pou abandonn twa. Mo pou ed twa pou gagn seval anlor  si to ekout 
bien mo konsey. Al drwat divan twa ziska to ari v kot sato kot  seval la so lekiri ete. Akote to pou trouv 
palfrenie pe ronfle. San fer tapaz pran seval la. Tansion twa! Atas so vie lasel ankwir; evit lasel anlor  ki 
akote.” Lerla tilom ti asiz lor lake renar e zot ti travers danbwa ek montagn telman vit ki pwal ek sev e ti pe 
ronfle dan divan.  
Tou ti al dapre lord. Palfrenie ti pe rofle e so lame ti poze lor lasel anlor . Kan tilom ti get seval anlor  li ti 
sagren parski pou li pa ti kapav met enn vie lasel ankwir lor enn zoli seval anlor . “Bizen donn li the  best! 
Samem so yes!” Ler li ti trap lasel anlor , palfrenie so somey ti kase e li ti koumans irle. Enn ta solda ti tom 
lor tilom, ti may li; lelandime ti pas li lakour lerwa ki ti don so santans: kondanasionamor. Me, me, me. Si li 
ti reysi amenn zoli prens es divan lerwa, so lavi ti pou sov e anplis li ti pou gagn zwazo ek seval anlor  kom 
rekonpans.  
Lerla li ti repran larout dan latristes. Me vie renar ti vinn ver li e ti dir li, “Kifer to pa ekout bon konsey? Si to 
ti ekout mwa, zwazo ek  seval anlor  ti pou dan to lame. Ekout mwa bien. Al drwat divan twa e ler labrim leve 
to pou ariv kot enn sato. Minwi zis prenses la abitie rant dan saldeben. Al ver li e donn li enn badou. Lerla li 
pou swiv twa. Me fer bien atansion! Falepa to les li al d ir orevwar so papa e k so mama.” Renar ti dres so 
lake e zot ti travers danbwa ek montagn telman vit ki pwal ek seve ti pe ronfle dan divan.  
Ler zot ti ariv kot sato, tou ti pas kouma renar ti dir. Minwi zis prenses la ti rant dan saldeben e tilom ti donn 
li enn badou. Deswit li ti aksepte pou sove ar tilom me li ti sipliy li ar gro larm dan lizie pou les li al dir 
orevwar so paran. Okoumansman li ti refize me kan prenses la ti koumans plore for -for, ti tom lor lipie, 
tilom li pa ti kapav tini. Li ti s ede e ti permet prenses la  al dir so paran orevwar. Ler zot ti ariv kot lakaz 
paran prenses bann santinel ti leve e tilom ti revinn prizonie.  
Zot ti amenn li divan lerwa ki ti dir li, “Si to’le gagn mo tifi, to bizen kapav dan wit zour plati sa kolinn ki b ar 
mo gete depi mo lafnet. ” Kolinn la ti telman gran ki lemonn antie pa ti pou kapav fer li disparet. Tilom ti 
travay dir pandan set zour me kolinn la ti dir ‘mwa ki la’. Renar ti borde e ti dir li, “Al dormi twa; les mo fer 
louvraz la.” Ler li ti leve kol inn ti nayba. Tilom ti dan  mangann. Li ti al get lerwa pou dir li ki louvraz prop ti 
finn fini fer ek ki lerwa ti bizen respekte so promes.  
Lerwa ti oblize onor so promes e tilom ti pran sime retour ar so prenses. Lerla renar ti vinn ver li pou dir li, 
“Nou kapav tap touletrwa: pre nses, seval ek zwazo.” “Vremem!” tilom ti dir. “Serye net! Me kouma pou 
fer?”  
24 
 “Si to ekout mwa bien, ena sime.” Renar ti kontinie. “Kan to al kot lerwa, to dir li, ‘Ala ou prenses.’ Li pou 
dan lazwa. Lerla to mont lor seval anlor  ki zot pou bizen donn twa,  to lev lame pou dir salam. To kas 
pognedme ar prenses andernie. Nek ris li, met li lor seval e fonn atoutvites.  
Tou ti al dapre plan. Lerla renar ti dir tilom, “Kan to ariv kot sato kot zwazo la ete, mwa ek prenses nou pou 
res ko t laport. Twa to rant anda n lor to seval pou koz ar lerwa. Kan lerwa sir ki seval la foul korek li pou fer 
amenn zwazo la. Twa to bizen tini anplas e dir ki to bizen get bien si pa ena trikaz. Zot pou bizen donn twa 
zwazo la pou to gete. Kouma zot fer sa, chom zwazo la e fonn lor v ites.”  
Tou ti deroul dapre plan. Kot laport prenses ti mont lor seval e zot ti al dan enn lafore. Lerla renar ti dir 
tilom, “Aster to bizen touy mwa, koup mo latet ek mo lapat.” Tilom ti refiz touy so bienfeter. Renar ti dir li, 
“Malgre to refiz fer seki m o pe dimann twa, mo pou donn twa de konsey: premie dabor, pa pey okenn 
kosion pou tir kikenn dan prizon; deziem dabor, zame pa asiz dan bor larivier.” Lerla renar ti ale. Tilom ti 
reflesi, “Fasil rapel sa de konsey la.”  
Lor so sev al ar so prenses li ti ari v dan vilaz kot li ti kit so de frer. Ti ena bel garrbarr. Li ti dimann dimoun ki 
ti pe arive. Zot ti dir li, “Pe pandi de zom.” Ler li ti vinn pli pre li ti dekouver ki sa de zom la ti so de frer ki ti 
vinn voler. Li ti dimande s i ti kapav fer kiksoz pou sov zot lavi. Zot ti dir li ki sel solision se ki kikenn pey enn 
gro lamann pou aste liberte sa de voler la. San tike, li ti pey domaz ek lentere e donk so de frer ti gagn zot 
liberte. Ansam zot tou ti pran sime lakaz.  
Ler zot ti ariv kot danbwa kot zot ti  zwenn renar premie fwa, ti pe fer telman bon ki de frer la ti dir, “Anou 
kas enn poz dan bor larivier, manze, bwar ek repoze.” Tilom ti aksepte. Li ti bliye konsey renar. Li ti kas enn 
poz dan bor larivier. So defrer tret ti pas par deryer, pous li dan ra ven, koken prenses, seval ek zwazo e zot 
ti al direk kot zot prop lerwa. Zot ti dir li, “Mazeste, grasa nou prop zefor nou finn reysi amenn tousa pou 
ou.” Ti ena bel tamasa dan pei. Me seval ti refiz manze; zwazo ti refiz sante e prenses pa ti aret plore.  
Tilom ti tom dan fon raven; li ti blese me, so sans, larivier pa ti fon. Me kouma lapant ti glisan li pa ti pe 
kapav remonte. Renar ti revinn ed li. Malgre ki li ti ankoler, renar pa ti kapav abandonn li. Li ti dir li, “Trap 
mo la ke.” Koumsa li ti reysi ra menn li lao. Lerla li ti rakont tilom kouma so de frer ti finn fer plan pou 
asasinn li. Lerla tilom ti degize kouma enn mandian e li ti rant dan lakour lerwa. Kouma li ti ariv laba, seval ti 
rekoumans manze; zwazo ti rekoumans san te e prenses ki aret plore . Li ti al direk kot lerwa pou denons so 
de frer ki ti gagn pinision ki zot ti merite. Tilom ti marye ar prenses e lerwa ti fer li vinn so prop eritie.  
Enn bon bout letan pli tar ler tilom ti pe mars kot danbwa li ti rezwenn renar  ki ti sipliy li pou touy li e koup 
so latet ek so lapat. Sannkoutla li pa ti refize. Mirak! Renar ti vinn enn prens, frer prenses ki ti disparet bien -
bien lontan.  
  
BONERE HANS  
Ena dimoun ki bien bonere. Tou seki zot fer fini bien. Zame zot konn defet. Zo t servolan rwadezer e zot kart 
joker. Avoy zot dan ler e zot retom lor zot lipie kouma sat; zot redrese e kontinie larout pli vit ki avan. Lezot 
kapav get zot enn lot manier me bann bonere bien movi ar seki lezot panse. Eski zot konpran gordonn?  
Enn sa ban n bonere la ti mo vwazen H ans. Apre foul set banane ki li ti finn trime pou so patron, li ti desid 
pou dimann so patron pey li so foul saler pou ki li kapav retourn kot li pou get so mama. So patron ti dir li, 
“To enn serviter lwayal ek devoue, Hans. To re konpans pou bien gro.” Ler la li ti donn li enn boul larzan pli 
gro ki so latet.  
Hans ti atas so saler dan enn gran mouswar ki li ti avoy lor so zepol e san tarde li ti pran sime lakaz. Ar pwa 
lor so zepol li ti koumans fatige e li ti koumans trenn so lipie . Lerlamem li ti trouv enn  dimoun lor enn seval 
extra frengan. “Ayo!” li ti koz ar limem. “Sa ki apel lavi. Asiz lor ledo seval. Vadire nou dan konfor nou salon. 
Pa kogn ar ros; pa iz semel; avanse san zefor.” Hans pa ti realize ki misie lor seval ti tann li bien. Li ti koz ar 
Hans , “Be Misie, kifer ou pe kraz lapat?” Hans ti reponn, “Ayo, Misie, ki mo pou dir ou? Bel douk. Mo bizen 
sarye enn gro boul larzan. Li telman lour ki mo oblize bes latet. Lorla li pe fer mo zepol gagn dimal. Misie lor 
seval ti dir li, “Be anou sanze. Mo don n ou mo seval e ou, ou donn mwa ou fardo.” “Sa enn mari diil. Mo 
dakor me les mo warning ou. Sa boul larzan la pou fer ou rent ou nam.” Misie la ti desann lor so seval e ti 
ed Hans monte. Li ti met renn dan enn lame ek fwet dan lo t. Ler li ti pe avoy boul larzan lor so zepol, li ti dir 
Hans, “Si ou’le ki seval la galoup vit, fer enn klik ar ou labous e kriye for ‘ale beta’.  
Hans ti ere lor so seval. Li ti dres so ledo, trap renn kare -kare, apiy talon ar vant seval, servi so fwet e seval 
la ti koumans tigalo . Timama Hans ti soufle enn ler; timama li ti sant so sante prefere.  
“Kas pa latet do baba,  
25 
 Les dime okip dime.  
Manze, bwar donn jaz baba  
Dime pran traka dime .” 
Enpe pli tar li ti deside pou al enpe pli vit. Li ti fer enn klik ar so labous e li ti kriye ‘a le beta’. Dir ou, seval la 
ti koumans galoup lekours Medenn. Hans pa ti gagn letan reflesi ki ti pe arive; li ti voltize e ti tom lor so 
deryer dan bor sime. So seval ti pou ale mem si enn gardien bef ki ti pe akonpagn enn vas pa ti aret li. Bien 
vit Hans ti revinn limem. Li ti dibout lor so lipie. Li ti bien ankoler kont so seval e li ti dir gardien bef la, “Pa 
fasil ar sa seval la! Li fer koumadir li kapav zwe sapsiway ar dimoun. Li ti kapav kas mo likou. Mo bizen 
aksepte ki mo k aryer zoke finn aret sek. Mil fwa ou vas. Swadizan seval! Sa bourik la finn zet mwa dan 
labou, finn gat mo zoli kostim ki aster pe santi pisar. Get ou vas kouma bon; enn plezir mars ar li; anplis li 
donn dile, diber ek fromaz toulezour. Sa ki apel enn bon zanimo, wi.” Gardien bef l a ti dir Hans, “Akoz ou 
kontan mo vas, akoz mo kontan ed mo prosen, pran mo vas, mwa mo va pran sa bourik ki deklar seval. 
Mem mo pe perdi, pa fer nanye. Bizen fer zwer ar nou prosen.” “Foul dakor!” Hans ti dir, lazwa dan leker e 
dan so profon li ti admir bonte sa gardien bef la. Gardien bef ti sot lor seval, ti salie Hans e lor vites li ti 
disparet.  
Hans ti netway so palto, souy so figir ek so lame, repoz enpe e lerla li ti repran sime lakaz ar so vas. Li ti pe 
panse ki kantite li  ti bonere. “Mo zis bizen enn bout dipen e sa fasil gagne. Mo vas li, li pou donn mwa diber 
ek fromaz. Anplis kan mo swaf, mo pou kapav tir dile pou bwar. Pa bizen plis.” Ler li ti ariv kot enn oberz, li 
ti manz so dipen e ar kas ki ti reste dan so pos, li  ti aste enn ver labier. A pre enn repo bien merite, li ek so 
vas ti pran sime vilaz kot so mama ti reste. Amizir soley ti pe monte dan lesiel, lasaler ti pe donn bal. Ler li ti 
ariv kot enn gran karo pikan ki ti pou pran li plis ki enn -ertan pou traverse, li ti pe gagn extra so e l i ti pe 
gagn telman swaf ki so lalang ti pe kol lor so pale. “Mo bien bonere mwa. Mo ena tou. Mo pe gagn swaf? 
Mo nek ena pou tir dile vas pou tengn mo laswaf.” Li ti atas so vas ar enn siko, tir so kasket ankwir pou 
ramas dile va s ladan. Li ti ris tetinn vas me pa ti ena enn sel gout dile. Vas la ti sek net. Hans pa ti panse pou 
chek sa.  
Ler li ti pe manipil tetinn vas la kouma enn veritab gopia, vas la ti sap lor kal e ar enn koutpie li ti avoy Hans 
dan karo pikan. So lasans dan li, enpe pli tar, enn bous e ti pe pase. Li ti pe sarye enn koson dan enn brouet. 
“Ki pe ariv ou misie?” li ti dimande ler li ti ed Hans pou dibout lor so lipie. Plengn -plengne Hans ti rakont so 
zistwar; kouma so lagorz ti sek e kouma so vas ti pli sek anko r. Lerla bouse la ti donn li enpe labier pou 
bwar. “Bwar sa matlo. Ou vas tro vie pou donn dile. Li zis bon pou labatwar.” “Ayaya!” Hans ti dir. Li finn 
bien koken mwa. Pran mo seval pou donn mwa enn vas sek net. Ki mo pou fer aster? Si mo avoy li manze, l i 
pa pou bon pou manze. So  laviann pou dir kouma karotsou. Si li ti enn koson gra kouma seki ou pe sarye 
dan ou brouet, ti kapav servi so laviann pou fer sosis. Ayo, douk lor mwa!” Bouse la ti reponn, “Mo sagren 
ou. Akoz sa mo pou donn ou mo koson gra e mo  pou pran ou vas sek san v aler. Ki’a fer, bizen ki nou ed nou 
prosen.” Hans ti remersie li pou so bonte ek so lespri sakrifis; li ti donn li so vas; ti tir koson la dan brouet; ti 
atas enn lakord ar so lapat e li ek so koson ti repran sime vilaz so mama.  
Mem si li ti finn gagn detr wa kontrayete, aster li ti sir ki so desten bonere pa ti finn kit li. Sirtou ki so 
konpagnon aster ti extra siper.  
Lor so sime li ti zwenn enn zans bitasion ki ti pe sarye enn lezwa, enn zoli lezwa blan. Lom la ti aret li pou 
dima nn li ler. Zot ti koumans koz-koze e Hans ti rakont li ki kantite li ti bonere, ki kantite lasans li ti ena e 
kouma so lavi ti dan zar. Lerla lom la ti rakont so zistwar. Li ti pe amenn enn lezwa pou fet enn batem. “Nek 
gete kouma li ferm. Li ena zis wit s emenn e li kouma enn lezwa  trwa mwa. Sa kan kwi li, li pou larg boukou 
bon lagres zite. Enn zanimo bien nouri.” “Vremen,” Hans ti dir apre ki li ti finn estim so pwa. “Me mo koson 
bien pli gra.” Lerla lom la so figir ti sanze. “Get sa, ou enn bon dimoun. M o pa’le ou gagn problem. N ou 
bizen ed nou prosen. Ena lamerdman pli divan. Dan vilaz kot mo sorti, finn ena enn vol koson. Lapolis pe 
rod bann voler. Mo gagn lenpresion ki sa koson la sorti dan park enn gran dimoun dan vilaz. Garavou si zot 
may ou! Zot pou  zet ou dan lamar. Ou konn  naze?”  
La, Hans ti krake. “Silvouple misie, ed mwa. Mo pa konn nanye lor lorizinn sa koson la. Posib li sorti dan 
park enn gran dimoun dan vilaz kot ou sorti. Ou ou konn sa landrwa la bien. Meyer ou pran mo koson e 
donn mwa ou le zwa.” “Kisasa? Mo zoli lez wa blan kont enn sal koson, enn koson kikfwa koken. Ena kees 
ladan. Me pa fer nanye. Nou bizen ed nou prosen ki dan pens. Pa fer nanye. Mo pran perdi.” Li trap lakord 
koson e kontinie so sime. Hans ti konsider ki li ti finn fer en n bon biznes profitab. “Al a mo bonere la! ... Enn 
26 
 bon kari lezwa; enn bon stok lagres lezwa; zoli plim blan pou mo lorye. Ala mo bonere la! Mama ki pou 
kontan. Kisannla rod koson. Viv lezwa. Mil fwa lezwa.”  
Li ti ariv dan enn lot vilaz kot enn fiter sizo t i pe travay ek sante anmem tan. 
“Atraver karo, atraver montagn  
Mo konn fer biznes, mo pa fer lakagn.  
E lemonn antie dir mwa namaste  
Partou kot mo’ale. Mwa ki bonere .” 
Hans ti diboute, get li pandan enn bon bout letan e apre li ti dir li, “Eh misie, ou paret dan bien; ou paret 
kontan  ou travay.” “Wi”, lotla ti reponn. “Mo metie vo lor. Sak fwa mo plonz lame dan mo pos, plen pitay 
sone. ... Eh, kot ou finn gagn sa zoli le zwa la? ” 
“Mo pa finn aste sa. Mo ti donn enn koson pou gagn li.”  
“Kot ou ti gagn koson la?”  
“Mo ti donn enn vas.”  
“Kot ou ti gagn vas la?”  
“Mo ti donn enn seval.”  
“E seval la?”  
“Mo ti donn enn boul larzan pli gro ki mo latet.”  
“Boul larzan? Kot ou ti gagn sa?”  
“Mo lapey pou set an travay dir.”  
“Mo trouve ou konn debrouy ou difil bien,” Fiter sizo ti dir li. “Aster si ou  kapav trap pogne lamone dan ou 
pos, ou pou kas tou rekor.”  
“Bien vre sa! Me kouma pou fer?”  
“Fasil sa! Fit sizo kouma mwa. Tou seki ou pou bizen se enn ros ki servi kouma lamel. Leres pou vinn par 
zotmem. Ala enn ki preske nef. Enn pri spesial pou ou. Pa plis ki pri enn lezwa. Dakor?”  
“Eh mo bon misie, ou pe ofans mwa kan ou koz koumsa. Ou bien bon, ou pe donn mwa bon lespri. Ou 
konsey pe fer  mwa vinn enn dimoun plis bonere ki bonere. Met lame dan pos pou trap pogne lamone. Mo 
rev sa. Mo lavi sa. Hen, pran  mo lezwa.” Fiter sizo ti donn li enn vilen ros ordiner ki li ramase dan bor sime. 
“Pran sa. Se enn ros mirak sa. Ar sa ou kapav fer enn vie  koulou rouye koupe kouma enn bistouri.”  
Hans so leker ti dan lazwa. Li ti panse ki so zetwal ti bien for. San okenn  zefor dimoun vinn ed li pou li vinn 
ris. Bonere kouma li peyna de.  
Apre enn long lamars li ti fatige ek fen. Pou lemoman so pos ti kanze e so ros ti pe vinn deplizanpli lour. Ti 
difisil kontinie marse. Ler li ti ariv kot enn larivier, li ti al dan bor pou  bwar dilo ek repoze. Li ti poz so ros 
akote li me ler li ti pe bese pou bwar dilo, so lekor ti tap ar ros la ki ti roule, tom pouf dan dilo . Ros la ti koul 
dan fon. Hans ti get li koule. Li pa ti tris. Okontrer, li ti sot lor so lipie e ti koumans danse. Apre li ti tom lor 
so zenou pou remersie lesiel ki ti liber li e ti fer so fardo disparet.  
“Personn pa pli bonere ki mwa!”  
Lor vites li ti a l lakaz so mama pou rakont li ki li, Hans, limem dimoun pli bonere lor later.  
  
JORINNDA EK JORINNDEL  
Enn fwa dan en n pei, ti ena enn vie sato omilie enn danbwa som ek misterye e dan sato la enn vie sorsier ti 
pe viv. Sa sorsier la ti ena pouvwar pou sanz laparans kouma ek kan li ti anvi. Toutlazourne swa li ti anvole 
kouma enn ibou, swa li ti rant dan tou ti kwen kouma  enn sat. Me aswar li ti toultan repran so form normal. 
Kan enn zennom ti koste san pie ar sato la li ti paralize e ti enkapab bouze ziska l i ti vinn liber li. Li ti kas sor 
zis si zennom la ti promet ki zame li pa ti pou revinn pre ar sato la ankor. Me si  enn zennfi ti koste san pie ar 
sato la, vie sorsier la ti fer li vinn enn zwazo, ti met li dan enn volier ki li ti anpandan dan enn lasam d an sato 
la. Antou ti ena set san volier ki ti pe anpandan dan sato la e dan sak volier ti ena enn extra zoli zwazo.  
Dan sa pei la ti ena enn zoli mamzel ki ti apel Jorinnda. Li ti pli zoli ki tou bann zoli tifi lor later. Enn zenn 
berze ki ti apel Jorinnde l ti extra kontan li e zot ti deside pou marye. Enn zour zot ti al mars -marse dan 
danbwa pou ki personn pa deranz zo t. Jorinndel ti dir, “Falepa nou koste tro pre ar sato vie sorsier.” Sa 
tanto la, tou ti zoli otour zot. Bann dernie reyon soley ti pe ekler  tron bann pie ki ti pouse dan touf bwison; 
bann perdri ek tourtrel ti pe sante lor bann pie mens ek flexib.  
27 
 Jorinnd a ti asize pou admir soley kousan; Jorinndel ti asiz koste ar li. Toulede zot leker ti lour, vadire kiksoz 
ti pou separ zot pou toultan. Kou ma zot ti mars enn long bout sime dan danbwa, zot nepli ti kone ki sime 
pou pran pou retourn lakaz.  
Soley ti pe desa nn lor vites e lamwatie serk lor ti deza deryer kolinn. Ler Jorinndel ti get deryer li, li ti realize 
ki san kone zot ti asiz pre ar miray s ato vie sorsier. Enn lafreyer ti chombo li; li ti pali e li ti pe tranble. 
Letansa Jorinnda ti pe sante.  
“Tourtrel p e sant dan touf lerb tris,  
Ayo mama! Ayo papa!  
Kot to finn ale mo gate?  
Vinn souy mo lizie tris. ” 
Enn kou so sante ti arete. Jorinndel ti tourn so latet pou gete kifer. Jorinnda ti vinn enn rosignol. So sante ki 
vinn enn ‘kwikwi’ tris. Enn ibou ar lizie di fe ti fer zot letour trwa fwa e trwa fwa ti grogne: “groououu, 
groououu, groououu!”  
Jorinndel pa ti kapav bouze; li ti kouma enn stati ros; li pa ti kapav ni plore, ni koze, ni bouz so lame -lipie. 
Enn kou soley ti fonn deryer kolinn e marenwar ti anvlop to u. Ibou la ti al dan enn bwison e enn timama 
apre vie sorsier ti paret. Li ti kouler lamor e so gro lizie fer per ti fixe Jor inndel. So nene ek manton kourbe ti 
preske zwenn divan so labous. Li ti mirmir enn zafer, ti trap rosignol la e ti disparet. Pov, p ov Jorinndel ti 
trouve seki ti pe arive me li pa ti kapav fer nanye. Li pa ti ni kapav koze, ni kapav bouze. Apre enn ti bout  
letan, vie sorsier la ti retourne. Li ti sant so sante ar enn lavwa anrwe:  
“Kan zwazo may dan lakol,  
Ek so desten dan lazol,  
Tini-tini! Pil anplas!  
Kan jadou finn fer louvraz  
E lasenn finn fer ravaz,  
Fonndos! Fonndos! Vit deklas !” 
Enn kout sek Jorinndel t i retrouv so mwayen. Li ti azenou divan sorsier la e ti sipliy li, “Rann mwa mo 
Jorinnda!” Sorsier la ti larg enn gran riye foutan;  li ti dir Jorinndel ki zame li pa ti pou retrouv Jorinnda. Apre, 
li ti fou li sek, vir so ledo, ale.  
Jorinndel ti fer lapriy er; ti plore; ti fer dey dan vid. Li ti pe koz ar limem, “Ki pou ariv mwa aster?” Kouma li 
pa ti anvi retourn dan so vilaz, li ti p refer al viv dan enn lot vilaz ki ti bien bizar. Li ti gagn travay gardien 
mouton. Souvan li ti al fer enn letour parti kot s ato la dan lespwar ki li ti pou retrouv so bieneme me san 
sikse. Pa ti ena okenn tras Jorinnda.  
Enn swar li ti fer enn rev. Dan sa rev la li ti dekouver enn zoli fler mov e dan so sant ti ena enn perl extra rar; 
li ti kas fler la e ler li ti rant dan sato vie sorsier ar fler la dan so lame tou seki li ti touse ti revinn normal. 
Koumsa li ti regagn so Jorinnda.  
Kouma li ti leve lelandi me gramaten, li ti rod so fler mirak partou, lor montagn, dan vale. Pandan wit zour li 
ti bat lamok me lor neviem zour, boner  gramaten, li ti zwenn zoli fler mov ar enn gro gout laroze omilie. 
Gout laroze la ti parey kouma enn perl mahapresie. Li ti kas fl er la e ti koumans so long vwayaz lanwit -lizour 
ziska ki li ti ariv kot sato la.  
Li ti penetre dan serk san pie san ki sa ti afekte li. Ler li ti reysi mars ziska laport, li ti extra ere. Kan li ti tous 
laport la ar so fler, laport la ti ouver angran. Li t i travers lakour; li ti dres so zorey pou ekout zwazo sante. Li 
ti tann enn koral zwazo pe sante. Enpe pli tar li ti rant dan  lasal kot sorsier la ti pe asize e otour li ti ena set 
san enn zwazo ki ti pe sante, sakenn dan so volier. Kan vie sorsier la ti t rouv Jorinndel li ti extra araze. Li ti 
kriye kouma enn lisien anraze me li pa ti kapav koste ar Jorinndel parski fler mirak la ti ranz enn boukliye 
envizib otour zennom la. Jorinndel ti get partou me kouma ti ena rosignol par santenn li pa ti kapav kone 
lekel ti Jorinnda. Ler li ti pe reflesi ki pou fer, li ti remarke ki vie sorsier la ti souk enn volier e ti pe rod kit 
lasal l a anvites. Li ti pik enn lekours e ti tous volier la ar so fler e ala Jorinnda ti pe dibout divan li. Li ti may 
Jorinndel ar so de lebra. Ala li ti zoli la. Pli zoli ki zoli. Zoli kouma toultan li ti ete.  
Lerla li ti tous tou bann lezot zwazo ar so fler e lasal la ti ranpli ar zoli zennfi. Jorinnda ek Jorinndel ti retourn 
dan zot vilaz kot ti selebre zot maryaz. Ti ena boukou maryaz d an bann vilaz avwazinan parski bann mamzel 
ki ti disparet ti retrouv zot bieneme.  
  
28 
 MIZISIEN ANBILAN  
Enn fwa dan enn pei ti e na enn fermie drwat ek onet ki ti ena enn bourik ki ti finn travay pou li pandan 
boukou banane. Amizir letan pase, bourik la so laz ti pe ogmante e amizir so laz ti pe ogmante so lafors 
travay ti pe diminie. Fermi e la ti pe koumans fatige nouri enn zanimo ki nepli ti pe kapav reponn lapel. Li ti 
pe koumans fer lespri pou avoy li manze. Bourik la ti koumans santi lay e li pa ti atann toufann desann lor li. 
Dousma, san tapaz li ti glise -ale dan direksion Anvil. Li ti  panse ki laba li ti pou kapav gagn so lavi  dan zwe 
lamizik.  
Apre ki li ti finn vwayaz enn bon distans, li ti zwenn enn lisien dan bor sime ki ti pe mank ler, koumadir li ti 
finn fek galoup enn mil. Li dimann lisien la, “Kifer to mank souf koumsa, matlo?” Lisien la ti reponn, “Ki mo 
pou dir twa? Mo  bourzwa ti rod kraz mo latet parski mo nepli kapav lasas pou li. Mo finn bizen tire pou sov 
mo lavi. Mo pa kone ki bizen fer pou gagn enn bouse manze.” “Si mo per ki to la! Vinn ar mwa, nou’al Anvil 
e laba kouma mwa, mo sir to pou gagn to lavi dan zwe lam izik.” Lisien la ti trouv sa lide la extra korek e 
toulede ti avanse tipa -tipa.  
Enpe pli lwen zot ti trouv enn sat ki ti pe asiz omilie sime ar enn figir lanterman. Bourik ti dir li, “Ayo maser, 
kifer ou fer kouma dir lesiel finn tom lor ou latet?” “Ki mo p ou dir ou, mo frer? Vremem lesiel finn tom lor 
mo latet. Akoz mo nepli kapav galoupe pou may lera, mo patronn finn fer plan pou plonz mwa dan enn 
bake dilo bouyant. Enn sans mo finn reysi sove. Me aster mo pli dan  pens parski mo pa kone ki pou fer pou 
gagn  enn bouse manze.” Bourik ti dir li, “Samem to traka? Vinn ar nou Anvil. Dan lamizik ki ena lavenir.” Sat 
la ti sot lor sa sans la e touletrwa ti pran sime Anvil.  
Pli tar ler zot ti pe pas kot enn laferm zot ti zw enn enn kok ki ti pe dibout lor laport lant ouraz. Li ti pe larg 
enn lavwa tenor ar tou so lafors. “Formidab!” bourik la ti dir. “Ki ou sante la pe dir?” Kok la ti reponn, “Mo 
pe anonse ki zordi pou fer botan e li ideal pou met lenz sek deor. Olie remersie mwa, madam la finn dimann 
kwizinie sot mo l ikou pou fer enn bon kari pou bann envite seswar.” “Move sovaz la!” bourik ti dir. “Pa fer 
nanye. Vinn ar nou, nou al Anvil e ansam nou va mont enn lekip mizisien -santer. Ena bel lavenir ladan.” Kok 
ti dir, “Foul dakor!” e toulekat ti pran larout Anvil.  
Kouma Anvil ti ankor lwen e lanwit ti pe tonbe, zot ti rant dan enn ti danbwa pou pas lanwit. Bourik ek lisien 
ti kas enn poz anba enn gran pie; sat ti mont lor enn brans; e kok, ki ti panse ki pli li ti mont lao pl i li ti pou 
ansekirite, ti anvole, ti mont lao net. Kouma ti so labitid, avan li ti dormi, li ti chek enn kou partou pou gete 
si tou ti korek. Lerlamem li ti trouv enn lalimier pe briye dan lwen. “He vouzot”, li ti dir. “Pa tro lwen laba 
ena enn lakaz. So lalimier vizib depi isi.” “Si koumsa”, bour ik ti dir, “Anou sanz mouyaz. Pa kapav apel nou 
pie senketwal.” Lisien ti azoute, “Pa manti! Sirtou ki mo bien bizen enn bon lezo anrobe ar enpe laviann.” 
Toulekat ti pran direksion lalimier ki ti pe grosi e vinn pli for amizir zot ti pe apros li. Alafen z ot ti ariv kot 
enn lakaz kot enn geng voler ti pe reste.  
Bourik ki ti pli ot ti al ver lafnet pou gete ki ti pe pase andan. Kok ti dimande, “He Misie Bourik, ki ou pe 
trouve?” Bourik ti reponn, “Ena enn latab ranp li ar bon zafer e bann voler pe asize, manz e, amize.” “Enn 
plas ideal pou nou, to pa kwar?”, kok ti dir. “Wi, si nou kapav rant andan.” Bourik ti dir. Zot ti met latet 
ansam pou tir enn plan. Ti bizen fer bann voler sove pou kapav pran zot plas. Zot ti fer  lespri travay e 
finalman zot ti gagn zot p lan. Bourik ti dibout lor so lapat deryer e li ti apiy so lapat divan lor lafnet; lisien ti 
mont lor so ledo; sat ti mont lor latet lisien e finalman kok ti anvole al poz lor latet sat. Ler tou ti fini regle, ti 
ena enn signal e zot tou ti koumans zot lami zik. Bourik ti braye, lisien ti zape, sat ti miole e kok ti sante. Enn 
kou zot tou ti defons vit lafnet e ti rant dan lakaz. Ti ena enn tapaz efreyan. Deza konser kakofonik ti pe fer 
zot gagn tarrtarri me ler demo n lanfer ti desann lor zot, ti defons lafne t, ti kraz partou, lipie ti bat dan mole, 
zot ti kas -pikan, ti fonndos net. Zot ti depas zot lonbraz dan galoupe.  
Kan lespas ti prop net, nou group mizisien ti asize, ti balye karo, ti netway lasiet prop. Zot ti m anze vadire 
zot ti pe plen zot vant pou enn  mwa. Kan zot boyo ti bien ranpli sakenn ti rod so ti kwen konfortab pou 
dormi. Bourik ti swazir enn ta lapay dan lakour; lisien ti dres so lekor lor enn tapi deryer laport, sat ti rod 
enn ti kwen so pre kot dife e kok ti al lor enn travers pre kot plafon.  Fatig vwayaz ek vant ranpli ti ris zot dan 
enn somey profon.  
Ver minwi ler bann voler la ti trouve ki tou lalimier ti tengn, zot ti koumans panse ki kikfwa zot ti sove enpe 
tro vit. Enn parmi zot ki pa ti kapon d itou ti desid pou al gete ki ti pe pase dan  lakaz la. Kouma tou ti trankil, 
li ti rant dan lakwizinn; li ti tat -tate ziska li ti trouv enn zalimet pou alim enn labouzi. Ler li ti trouv lizie sat ki 
ti pe briye, li ti kwar enn labrez sa. Li ti fons zalimet dan lizie sat ki ti kriye ar laraz e ti gri f so figir. Kan sa ti 
ariv li, li ti pik enn lekours ver laport, ti tap ar lisien ki ti mord so mole. Ler li ti pe travers lakour, li ti tap ar 
29 
 bourik ki ti fou li enn koutpie penalti dan so deryer. Tou sa tapaz l a ti lev kok ki ti kwar soley pe leve. Li t i 
larg enn kriye avion -areaksion ki ti kapav fer bonom loulou pet dan so kalson. Voler la ti panike e ti retourn 
kot so bann kamarad. Koze li pa ti pe kapav koze. Zot ti kalme li. Lerla li ti rakont zot kouma enn dainn ti 
desir so figir ar so long zong; ko uma enn mons deryer laport ti pwagnard li dan so mole; kouma siklop ti pik 
penalti ar so deryer e kouma Lisifer limem ti kriye lasasen. Bann voler ti desid pou sanz baz.  
Kouma nou group mizisien anbilan ti trouv l akaz la dan gou , zot ti desid pou fer li vi nn zot baz.  
Dapre dernie nouvel dan LAGAZET SIFON BLE zot touzour laba.  
  
VIE SOULTAN  
Enn fwa dan enn pei ti ena enn gardien zanimo ki ti ena enn vie lisien ki ti apel Soultan. Lisien la ti telman 
vie ki li ti per di tou so ledan. Enn tanto, gardien la ek so madam ti pe dibout divan laport zot lakaz. Misie la 
ti dir so madam, “Dime mo pou tir enn kout bal lor Soultan parski pe nouri li pou nanye. Li tro vie pou 
travay.” “Ayo mo bonom, pa fer sa. Soultan depi boukou banane finn okip nou lakour ek nou zanimo.  Less li 
viv ziska Bondie ramas li.” Gardien zanimo la ti reponn, “Mo kone li finn fer enn bon travay e nou finn bien 
nouri li akoz sa. Aster li pa vo nanye. Voler pa per li. Ledan li pa ena. Peyna diskision! Li bi zen mor. Dime so 
dernie zour.”  
Pov Soultan  ki ti pe alonze pre ar bannla ti tann tou. Apre ki soley ti kouse, li ti al get so kamarad Loulou pou 
rakont li so problem. Loulou ti dir li, “Rilax! To kone ki to patron ek so madam al dan karo boner 
toulegramate n. Zot amenn zot zanfan ar zot e zot poz l i dan lonbraz kot baraz pandan ki zot travay. Twa res 
koste ar zanfan la e fer koumadir to pe vey li. Mwa mo pou sorti dan bwa, souk zanfan la, sove. Twa to fons 
lor mwa. Mo pou poz zanfan la anba e twa to retourn li kot so paran. Zot pou kwar to enn bon g ardien ki 
finn sov zot zanfan.” Soultan ti dakor.  
Lelandime, tou ti deroul dapre plan. Loulou ti souk zanfan, gardien ek so madam ti kriye osekour, Soultan ti 
fons lor Loulou ki ti larg zanfan la anba; Soultan ti r etourn zanfan la ar so paran. Gardien la t i kares latet 
Soultan e ti dir, “To enn bon toutou twa. Mo pou okip twa kouma to okip mo zanfan”. Soultan so lavi ti dan 
goun.  
Detrwa zour pli tar Loulou ti rann li enn vizit kourtwazi e ti dir li, “Mo bon dalon, t o bizen ed mwa kouma 
mwa mo ti ed twa. Ler mo pe atak enn annyo, get lot kote.” “Nowe”, Soultan ti dir, “Mo bizen fer mo 
devwar.” Loulou ti kwar ki Soultan ti pe badine e lememswar li ti borde pou manz laser tann. Me Soultan ti 
fini prevenir so patron e le r Loulou ti pe vey seke li ti gagn enn gro kout baton lor so latet.  
Loulou ti mari manga. Li ti apel Soultan tret -nimakarram. Li ti fit so kouto vanzans. Lelandime gramaten li ti 
dimann Koson Maron rod lager ar Soultan. Soultan li pa ti ena personn pou ed li apart enn vie sat trwa 
lapat. Koson Maron ti donn Soultan randevou dan enn ti danbwa e vie lisien la ti desid pou fer fas ar led enn 
vie sat trwa lapat ki ti pe bwate toultan e ki ti toultan dres so lake drwat lao.  
Loulou ek Koson Maron ti lor baz boner  e ler zot get sat trwa lapat ar lake d rese drwat anler, zot ti kwar li ti 
pe sarye enn lepe pou Soultan. Sak fwa ki li ti kaspat, zot ti kwar li ti pe ramas enn ros pou avoy lor zot. Zot 
ti koumans gagn per. Koson Maron ti al kasiet deryer enn bwison e Lo ulou ti mont lor enn pie. Ler Soultan 
ek Sat ti arive dan landrwa randevou, zot pa ti trouv personn. Me Koson Maron pa ti konn kasiet kouma 
bizen. So de zorey ti paret lao bwison la. Ler li ti sakouy enn zoret, sat ti kwar ki enn lera ti kasiet deryer 
touf. Li ti fransi lor li ek ti desir so zo rey akout grif. Koson Maron ti kas -pikan, tire e anmemtan li ti kriye, 
“Veritab koupab lor pie.” Soultan ek Sat ti lev lizie lao e zot ti trouv konper Loulou. Loulou ti dekonserte. Li 
ti promet ki li ti pou aret fer k anay e pou viv dan lakorite avek Soulta n. 
  
LAPAY, LABREZ EK ZARIKO -TANN  
Enn fwa dan enn pei, ti ena enn vie bonnfam ki ti kas enn ti pagne zariko -tann e li ti anvi fer enn bon toufe -
sek. Li ti alim dife dan so foye e pou pa perdi letan, li ti servi enn po gne lapay pou alim dife la. Ler li ti p e 
prepar zariko -tann la, enn ti sape, ti tom anba akote enn bout lapay. Pli tar enn labrez ti sote e ti tom akote 
lapay ek zariko tann. Lapay ti koumans konversasion, “Eh matlo, kot zot sorti?” Labrez ti reponn anprem ie, 
“Mo finn fransi depi dan dife. Sino n dife lor mwa. Mo ti pou vinn lasann.” Zariko -tann ti rakont so zistwar. 
“Mo finn reysi sap dan pagne. Sinon mo ti pou fini dan karay.” “Mo’si parey.” Lapay ti dir. “Si mo pa ti konn 
debrouy mo difil, mo ti pou fini dan dife kouma mo bann ser -frer.”  
Labre z ti dimande, “Be, ki nou fer aster?”  
30 
 Zariko -tann ti reponn, “Nou finn gagn sans sap dan lamor. Aster nou bizen toultan marye -pike pou fer fas 
problem ziska ki nou al dan enn lot pei kot dife pa pou rod manz nou.”  
Touletrwa ti dakor e ansam zot ti pran sim e Lavenir. Apre plizier zour, zot ti ariv kot enn ti rwiso me pa ti 
ena pon pou traverse. Ki pou fer? Lapay ti gagn enn gran lide. “Mo pou dres mo lekor atraver dilo e zot 
kapav travers dilo lor mwa,  vadire enn pon.” Li ti redi so lekor depi enn kote rwiso  ziska lot kote. Labrez, ki 
ti kontan deklar fanor, san tike ti koumans traverse. Ler li ti ariv omilie, li ti tann dilo pe ronfle anba so lipie 
e li ti gagn per. Li ti blok anplas. Akoz labrez ti res anplas lor lapay , lapay ti koumans brile; li ti kas and e. 
Lapay ek labrez ti tom dan dilo e ti fonn dan enn gran ‘shshiii!’ Zariko -tann ki ti res dan bor dilo ti trouv 
tousa bien komik. Li ti gagn telman riye ki so vant ti eklate. So lasans dan li, enn tayer, ki ti pe rod  travay, ti 
pe pas par la. Li ti enn bo n dimoun. Li ti gagn sagren ler li ti trouv zariko -tann ar vant ouver. Ar so zegwi ek 
difil, li ti koud so vant. Me kouma li ti ena zis enn bren difil ver tann, li pa ti kapav fer enn lot manier.  
Akoz samem zariko -tann ena difil ver tann de kote.  
  
ROZ -NATIR 
Enn fwa dan enn pei, ti ena enn lerwa ek enn larenn. Dan zot pei ti ena boukou fe ek sorsier. Larenn ek 
lerwa ti ena tou: bon manze, zoli lenz, gran karos pou promne, gran -gran sato me enn gran sagren ti pe pez 
zot nam. Malgre plizier lane mary az zot pa  ti ena zanfan e sa ti pe anpes zot viv bien. Enn zour ler larenn la 
ti pe mars -marse dan bor lamer, li ti trouv enn ti pwason ki ti pe debat lor disab. Li ti ramas pwason la e li ti 
remet li dan dilo. Avan li ti naze, ale, pwason ti lev so latet andeor di lo e ti dir larenn la, “Mo kone kifer ou 
tris me pa traka. Biento ou pou gagn seki ou dezir plis. Ou pou gagn enn tifi.”  
Nef mwa pli tar larenn ti gagn enn tibaba, enn tifi. Li ti extra zoli. Lerwa ti desid pou fer enn gran fet pou so 
batem. Li ti  envit fa mi, bann gran dimoun, bann kamarad ek bann vwazen. Madam larenn pa ti tro dakor. 
“Koko”, li ti dir, “To finn bliye bann fe ki pou beni lavi nou tifi.” Ti ena trez fe dan sa pei la e larenn ek lerwa 
ti ena zis douz pla anlor  pou donn zot manze. Ako z sa zot ti oblize envit zis douz fe e bliye treziem la. Douz 
fe la ti vini zour batem. Zot ti met manto rouz, kap rouz ek soulie talon rouz. Dan zot lame ti ena enn baget 
mazik blan. Kan fet ti fini touledouz ti fer letour berso tibaba e sakenn ti donn li  so prop benediksion. Zis 
kouma onziem ti fini donn so benediksion, ti ena enn gran tapaz dan lakour. Treziem fe ki pa ti envite, ti 
debarke. Li ti met enn manto nwar, kap nwar ek soulie nwar. Li ti pe sarye enn balye. Li ti vinn direk dan 
lasal kot tou ba nn envite  ti ete. Li ti repros larenn ek lerwa parski zot pa ti envit li. Li ti fini prepar so 
vanzans. “Kan sa tifi la gagn kenz an enn zegwi pou bles li e pou touy li.” Lerla douziem fe ti vinn kot berso 
la. Li ti dir, “Mo baba, mo pa kapav efas sa maled iksion la  me mo kapav diminie so lafors. Kan to gagn kenz 
an zegwi pou pik to ledwa me li pa pou touy twa. Li pou andormi twa pandan san an.”  
Malgre tou, lerwa ti kwar ki li ti pou kapav anpes aksidan la arive. Li ti donn lord pou detrir tou bann zegwi 
dan rwayom. Amizir letan ti pe pase tou bann benediksion ti vinn realite. Prenses la ti vinn enn bon, zoli tifi 
entelizan. Tou dimoun dan rwayom ti apresie ek kontan li.  
Zour so laniverser kenz an ler li ti pe promne dan sato, li ti ariv kot enn vie latour. T i ena enn  leskalie sere ki 
ti mont ziska enn gro laport dibwa masif. Li ti pous laport la pou rantre. Kouma li ti tous laport la li ti ouver 
angran. Andan ti ena enn vie bonnfam ki ti pe trikote. “Bonzour Gramama! Ki ou pe fer koumsa?” Bonnfam 
la ti reponn , “Mo pe trikot enn shal pou Prenses Roz -Natir pou so laniverser kenz an. Me mo anretar akoz 
mo lizie ki trouv som.”  
“Mo kapav ed ou?”  
“Ou konn trikote?”  
“Non, montre mwa.”  
“Tansion, zegwi la bien pwent.”  
Apenn Prenses Roz -Natir trap zegwi la, li ti pik so  ledwa e li ti tonbe, dormi. Anmemtan tou imen, zanimo ek 
lezot kreatir dan sato ti tom dan enn somey profon. Larenn, lerwa, mazordom, serviter, palfrenie, kwizinie, 
zardinie, boy, seval, lisien, sat, volay, ensek, tou ti plonz dan enn somey profon. Ena ti  pe dormi  dibout; ena 
ti pe asize; enn serviter ki ti koken enn grog pou goute ti dormi ar ver kot so lalev; rotiswar lor lekel ti ena 
enn koson maron ti aret tourne sek. Ti ena zis enn gran ronfleman somey profon.  
Ar letan enn gran baraz pikan loulou, bou genvilea,  pikan raket, kanpes ek vieyfi ti pouse otour sato la e zot 
ti pe monte mem ziska ki sato la ti vinn envizib. Me zistwar Prenses Roz -Natir ti vinn deplizanpli vivan. 
Andire divan ti pe sarye zistwar la; bann ensek ek bann zwazo ti pe nouri li; ek lapli -soley ti pe gard li dan 
memwar later. Boukou zennzan ki ti tann sa zistwar la ti pe sey travers baraz pikan me zot ti pe zwenn tase.  
31 
 Enn zour, san an pli tar, enn prens ti tann sa zistwar la e li ti deside, ko utkekout, pou al gete ar so prop lizie. 
Dimoun ti dir li , “Pa fer  sa; ena lamor ladan ”. Me nanye pa ti kapav aret li. Amizir li avanse, pikan ti pe vinn 
petal e li ti trouv limem dan enn gran zarden ranpli ar fler tou kouler. Otour li ti ena dimoun ek zanimo dan 
profon somey. Li ti trouv seki ti  pe dormi dibout; seki ti pe asize; li ti trouv enn serviter ar enn ver kot so 
lalev; li ti trouv enn rotiswar lor lekel ti ena enn koson maron. Ti ena enn gran ronfleman somey profon.  
Li ti explor partou ziska ki li ti ariv dan vie latour e la lor enn div an li ti trouv pli zoli mamzel lor later. Li ti 
telman zoli ki prens la pa ti kapav reziste lanvi poz so lalev lor lalev Prenses Roz -Natir. Pre nses la ti ouver so 
lizie, fer enn sourir e enn kou tou dimoun ek kreatir dan sato la ti leve e lavi ti rekoumans e normalman.  
Ti ena enn gran maryaz. Mem mo pa ti envite, mo ti frode, rantre me enn serviter ti may mwa. Enn bon 
koutpie dan mo deryer ti avoy mwa isi pou mo rakont zot sa zistwar la.  
  
ZISTWAR ENN LISIEN EK ENN MWANO  
Enn fwa dan enn pei, ti ena enn lisie n ki ti travay pou enn gardien zanimo. Gardien la ti bien foupamalis e li 
pa ti pran so lisien kont ditou. Manze li pa ti panse pou donn li. Enn zour lisien la ti plen ar li e li ti desid pou 
al rod enn lot kalite lavi. Li ti dan dezaspwar. Lor sime li ti zwenn enn mwano ki ti dimann li, “Kifer ou tris 
koumsa?” Lisien la ti repon, “Boukou zour mo pa finn gagn manze. Mo pe gagn feb.” Mwano ti dir li, “Nek 
swiv mwa, ou pou rans manze.” Mwano ti fer li pran sime lavil e laba zot ti aret kot enn bouse. Mwano ti  dir 
lisien la, “Kal dan kwen, mo pou bek -bek sa bout laviann lor letazer la, fer li tonbe, twa to gob li e lerla nou 
tir.” Zot ti reysi zot plan me apre ki li ti finn devor so bout lavian, lisien ti dir mwano ki li ti ankor fen. 
Mwano ti dir li, “Pa traka ! Nou refer.” Apre sa lisien la ti rod enn bout dipen. Mwano ti amenn li kot 
boulanzri e ti ed li souk enn dipen -mezon. Mwano ti dimann li, “To finn bien manze? Boyo bien ranpli?” 
Lisien la ti dir wi. Lisien lerla ti dir mwano, “Anou enn landrwa kot nou ka pav repoze.” Alor zot ti al andeor 
lavil e lisien ti kas enn poz lor sime pandan ki mwano ti al lor enn brans. Ler lisien la ti dan somey profon, 
enn saret -bef ki ti pe sarye trwa barik diven plen ti fons drwat lor li e ti touy li. Mwano ti fons lor sartie  la e 
ti menas li. “To pou pey mwa ser pou sa!” Sartie ti reponn, “Ki to kapav fer ti -moutouk?” Mwano ti kontinie, 
“Marke, garde!” Sartie ti klak so fwet, ti ale. Mwano ti dir for, “Mo pou montre twa.” Sartie ti reponn, “Al 
denge tikouyon!” Mwano ti anvole  e ti al poz dan saret par deryer e li ti koumans bek -bek bouson premie 
barik la ziska li ti vinn las e lerla presion diven andan ti fer bouson la sote e dan de minit kat, premie barik ti 
vid. Ler sartie dekouver ki ti finn arive, li ti aret so saret, pran  enn barfer pou touy zwazo la. Zwazo la ti 
anvol parsi, ti anvol parla e enn kou ler li ti dibout lor ledo bef, sartie ti lans barfer la ar tou so lafors. Zwazo 
ti koule e barfer ti tap anplen lor latet bef ki ti mor sek. Ler bef la ti tonbe, saret ti devi er anbalao. Bann 
barik diven ti roule al kraz lor ros dan bor sime.  
Laraz dan leker, li ti kit tou anplas pou retourn kot li. Mwano ti dir li, “Mo pa’nkor fini ar twa! Aster mo pou 
ranz to kari dan to lakaz.”  
Ler sartie ti rant kot li so fam ti dir li ki e nn gran maler ti finn arive. Enn larme zwazo ti finn rant dan zot karo 
e ti finn balye tou prop. Aster zot ti dan langar e zot ti pe ravaz rekolt may. Enn mwano ti ringlider. Sartie ti 
dir, “Mo pou touy sa verminn la.” Li ti pran so barfer pou touy mesan m wano me li ti rat mwano e ti flank so 
fam enn gran kou lor latet. Madam la ti tom sek.  
Lerla li ti realiz so erer e pli tar vwazen ti trouv so lekor pe anpandan lor enn pie.  
  
DOUZ PRENSES ANKADANS  
Enn fwa dan enn pei ti ena enn lerwa ki ti ena douz zoli ti fi. Zot tou ti dormi dan mem lasam lor douz ti lili. 
Kan zot ti al dormi, ti fer ferm tou laport me toulegramaten ti dekouver ki zot soulie nef ti fini ize net. 
Kouma zot ti pe sorti pou al danse toutlanwit? Personn pa ti kapav kone kouma zot ti pe sorti e  kot zot ti pe 
ale. 
Lerwa ti fer met enn lanons partou dan pei: “Nenport ki dimoun ki dekouver sekre 12 prenses pou kapav 
swazir enn ladan pou vinn so fam e kan lerwa mor, limem pou ranplas li lor tronn. Me si kikenn seye e fel 
apre trwa zour ek trw a lanwi t, lerwa pou fer sot so likou.”  
Garson enn lerwa ti vinn premie. Ti resevwar li bien e apre dine ti met li dan enn lasam akote lasam bann 
prenses. Li ti bizen pa dormi pou kone kouma bann prenses la ti sorti e kot zot ti pe ale. Pouki nanye pa sap 
so veye,  li ti gard so laport ouver. Me pov jab la ti gagn somey. Ler li ti leve li ti realize ki bann prenses la ti al 
danse parski zot semel ti ize net. Mem parey deziem ek trwaziem nwit. Prens la ti perdi so latet. Plizier lezot 
prens ti fini parey.  
32 
 Aste r ki zo t kwar ti arive? Enn vie solda ki ti blese dan lager ti pe pas par la. Ler li pe pas dan enn lafore li ti 
zwenn enn vie bonnfam ki ti dimann li kot li ti pe ale e ki li ti pe fer. Vie solda la ti reponn, “Ki mo pou dir ou 
madam. Mo lavi pa vo nanye.  Kikfwa  si mo sey kone kot bann prenses la al danse mo kapav fini mo vie zour 
bien.” Bonnfam la ti fer enn sourir, “Pa enn bel zafer sa! Zis pa bwar seki enn prenses pou donn ou bwar e 
ler li ale fer sanblan dormi.”  
Lerla li ti donn li enn manto e li ti di r li, “ Kouma ou met sa manto la ou pou vinn envizib e koumsa ou pou 
kapav swiv bann prenses la ler zot al nacho.” Sa ti donn vie solda la kouraz pou sey so sans. Li ti al get lerwa 
pou dir li so lentansion.  
Lerwa ti resevwar li parey kouma lezot. Anplis li  ti don n lord donn li lenz prensie e lerla ti akonpagn li dan 
lasam akote. Zis kouma li ti pe al kas enn poz lor lili, pli gran prenses la vinn dan so lasam pou donn li enn 
koup diven. Solda la ti al zet diven la san ki personn kone. Lerla li ti fer sanbla n ki li  ti finn gagn somey. Li ti 
ronfle for -for. Kan douz prenses la ti tann li ronfle zot ti kas enn gran riye. Pli gran la ti dir, “Ala enn lot pe al 
perdi so latet.” Lor vites zot ti ouver larmwar ek tirwar pou prepar zot pou zot al dan zot fet spesial . Zot t ou 
ti bien exite me pli tipti la ti dir, “Pa kone kifer, mo santi enn maler pou arive.” “Eta koko -pike,” so gran ser 
ti dir, “To toultan per pou nanye. Nek mazine komie prens nou finn avoy manze. Sa vie kouyon la pa ti mem 
bizen ki mo dop li. Tann k ouma li  pe ronfle.”  
Kan zot ti pare pou ale, zot tou ti al get vie solda la. Li ti pe rofle kouma enn vie masinn e li ti pe dormi 
drwat, san mouvman. Zot ti sir ki zot sime ti kler. Pli gran ser ti al kot so prop lili e kan li ti tap so de lame, so 
lili ti  desann  dan sali e enn latrap ti ouver angran. Vie solda la ti get zot desann dan pasaz sekre, enn par 
enn. Pli gran ser la ti pe marse divan -divan. San perdi letan vie solda la ti al met so manto mazik ki ti fer li 
vinn envizib e li ti swiv zot. Ler li ti  pe des ann leskalie , so lipie ti may ar rob pli zenn prenses la ki ti kriye, 
“Ena problem! Kikenn pe ris mo rob.” “Ayo enbesil!” Pli gran ser ti dir, “Kikfwa to rob finn zis may ar enn 
koulou.” Zot ti kontinie desann ziska ki zot ti ariv dan enn ti zarden plen ar  bann pie extra spesial parski zot 
fey ti an larzan ki ti pe briye kouma zetwal dan lesiel. Vie solda la ti ole gard enn souvenir. Li ti kas enn ti 
brans me pie la ti irle for koumadir li ti gagn dimal. Dernie prenses la ti redir, “Ena problem. Zot p a finn tann 
sa gran tapaz la. Sa pa ti ena avan.”  
Apre zot ti ariv dan enn lot zarden kot bann fey ti anlor ; apre ti ena enn lot kot bann fey ti anjaman. Dan sak 
zarden vie solda la ti kas enn ti brans e sak fwa ti ena enn irlman. Pli tipti prenses ti gagn  bien p er me pli vie 
la ti dir li ki tousa ti zis kriye bann prens ki ti pe exprim zot lazwa. Zot ti kontinie ziska ki zot ti ariv kot enn 
gran lak. Dan bor ti ena douz ti pirog e dan sak pirog, ti ena enn zoli prens ki ti pe atann so prenses.  
Sak prenses ti rant  dan enn pirog e vie solda la ti rant dan mem pirog ki pli ti prenses la. Ler zot ti pe travers 
lak la, prens ki ti pe ram pirog kot ti ena pli ti prenses ek solda ti dir, “Pa kone kifer, nou pirog pe kale, pa’le 
avanse. Mo’nn fini fatige. Pa normal  sa.” “ Sirman akoz saler. Pe fer bien so.” Pli ti prenses ti dir.  
Dan lot bor lak la ti ena enn sato ilimine kot lorkes ti pe zwe lamizik siperb. Zot ti desann ater, rant dan sato 
e ti koumans dans ar zot prens. Vie solda envizib ‘si ti dans ar zot tou. Le r ti me t enn koup diven kot enn 
prenses, vie solda ti devid li vit e ler prenses la ti met koup la kot so lalev, li ti vid. Pli ti prenses ti efreye par 
sa me so pli gran ser ti dir li, “Choupchap!” Zot ti danse ziska trwazer -dimaten e ler zot soulie ti iz e net, zot 
ti oblize retourn lakaz. Bann prens ti ram pirog lor sime retour. Sannkoutla vie solda la ti al asiz dan pirog pli 
gran ser la. Ler zot ti ariv lot kote, zot ti separe me zot ti donn randevou lanwit swivan.  
Ler zot ti ariv kot leskalie, vie sold a la ti  galoupe, mont leskalie, al lor so lili e fer sanblan li ti pe ronfle. Ler 
bann prenses ti pas kot so laport, zot ti sir ki zot ti finn reysi trik vie bonom la. Dan zot lasam, zot ti tir zot 
lenz bal e ti al dormi. Lelandime vie solda la pa ti dir n anye pa rski li ti ole konn plis. Deziem ek trwaziem 
nwit tou ti pas kouma premie nwit. Me vie solda la ti souk enn koup anlor  pou gard li kouma enn souvenir.  
Ler li ti bizen rann kont ar lerwa, vie solda la ti amenn ar li trwa brans ek enn koup anlor . Bann  prense s ti 
bos deryer laport pou ekoute. Lerwa ti dimande, “Kot mo douz tifi ale aswar?” Vie solda ti rakont seki li ti 
kone e ti montre so prev: trwa brans ek enn koup anlor . Lerwa ti fer apel so bann tifi ki ti oblize aksepte ki 
vie solda la ti pe koz v re. “Bo n,” lerwa ti dir, “swazir ar kisannla ou’le marye.”  
“Mazeste,” li ti dir, “parski mo nepli zenn, mo swazir ou pli gran tifi.  
Mem zour maryaz ti selebre e lerwa ti deklar so premie zann ‘eritie lerwa’.  
  
ZISTWAR LOURS EK KONDE KALEPTIS  
Enn zour kan t i pe fer so, lours ek loulou ti pe mars dan lafore kan lours ti tann enn sante zwazo sitan zoli ki 
li pa ti kapav tini. “Loulou, mo frer , ki sa zwazo ki sant zoli sante koumsa?” “Sa se Lerwa Konde ki pe sante ”, 
33 
 loulou ti dir, “e divan so grander, nou bizen  bes latet.” Anverite zwazo la ti enn konde kaliptis ordiner. Lours 
ti dir lerla, “Si koumsa, mo bizen vizit so pale rwayal. Amenn mwa.” Lerla loulou ti dir, “Pa koumsa! Bizen 
atann ki Larenn vini.” Zis apre,  Larenn ti arive ar manze dan so labek pou nouri  so zanfan. Lerwa ti ar li e zot 
ti koumans nouri zot zanfan. Lours ti antise pou al gete deswit me loulou ti tini -tini li, “Pa prese! Atann 
Lerwa ek Larenn ale.” Avan deklase, zot ti get bien kot nik konde l a ti ete. Me lours pa ti kapav tini. Li ti 
prese  pou get pale Lerwa. San tarde li ti retourn kot nik la e kouma Lerwa ek Larenn ti anvole, ale, li ti borde 
pou louke. Dan nik la ti ena senk ou sis ti konde kaliptis. “Samem pale rwayal?” Lours ti kriye. "Za nfan 
rwayal sa? Plito batar Satan!” Kan bann ti konde kaliptis ti tann sa zot ti move manga e zot ti kriye for -for, 
“Non, nou pa sa! Nou zanfan respektab bann paran onet. Lours, ou pou pey sa ensilt la bien ser.”  
Lours ek loulou ti trakase. Vit -vit zot ti retourn kot zot. Bann ti konde kaliptis ti kontinie kriye -plore e ler zot 
paran ti retourne ar manze zot ti refiz manze. Zot ti dir, “Silefo nou mor me nou pa pou tous nou manze 
tanki nou pa gagn garanti ki nou bann zanfan respektab. Lours finn vinn ensilt e nou isi.” “Pa traka zanfan. Li 
pou gagn p inision ki li merite,” Lerwa ti dir. Deswit, li ek Larenn ti al kot lours. “Lours, Vie Tapazer, to finn 
ensilte nou zanfan. Prepar twa pou enn pinision ekzanpler: enn lager san -mersi.” Lager ti deklare. Dan enn 
larme ti ena tou bann zanimo katpat (bef, vas , bourik, serf, lisien, sat, seval, lelefan, tig ets); dan lot larme ti 
ena tou bann zanimo ki anvole (zwazo, mous, moustik, kankrela, lay, papiyon, karanbol, sipek ets.)  
Kan ti ariv ler pou lager, Lerwa ti avoy b ann espion pou dekouver kisannla pou diriz larme ennmi. Mous 
sarbon ki ti enn gran debrouyar ti anvole, al dan lafore kot larme katpat ti regroupe. Li ti kasiet dan enn trou 
dan dibwa pre kot ti pou pran desizion lor parswerd. Lours ti diboute e ti koz ar renar, “Kamarad renar, nou 
tou kone ki tome m pli gran maniganser parmi nou; nou dimann twa pran komannman nou larme.” 
“Noproblemo!” renar ti dir, “me bizen kone ki nou signal pou atake.” Kouma personn pa ti pans lor la, renar 
ti dir, “Zot kone ki mo lake l i kouma enn sapsiway grandioz, mazestie; va dire enn sapsiway ar plim rouz 
zean. Kan mo lev mo lake lao, savedir tou korek e zot bizen atake. Me, ... me si bes mo lake, boure pli vit ki 
zot kapav.” Kan mous sarbon ti tann sa, li ti retourn kot Lerwa pou fer  enn rapor detaye. Boner lelandime 
gramaten , toulede larme ti pare pou enn mahabatay. Me Lerwa ti avoy trwa mous zonn pou poz lor deryer 
renar e pik li enn bon kou. Premie kout pike ti destabiliz renar me li ti gard so lake drwat lao; deziem kout 
pike ti f er li bes so lake enpe me vit -vit li ti red res li. Me ler li ti gagn trwaziem pike, li ti panike; li ti kriye 
lasasen; li ti ramas so lake ant so de lapat deryer e li ti bourbrit. Ler bann katpat ti trouv sa, zot ti kwar ki 
defet ti inevitab e sakenn ti ti re pou sov so lavi. Bann kreatir anvole ti gagn lager.  
Lerwa ek Larenn ti retourn lakaz pou koz ar zot zanfan. “Zanfan, zordi enn gran zour. Nou finn gagn lager. 
Aster zot kapav manze.” “Nowe!” bann zanfan la ti dir. “Lours bizen vinn prezant nou exkiz e d ir ki nou nou 
zanfan respektab bann paran o net. Sinon lagrev -lafen kontinie.” Lerwa ti oblize al get lours. “Vie Tapazer, to 
oblize vinn kot mwa pou prezant exkiz mo bann zanfan. Sinon nou pou kas -kas twa.” Lours ti krake. Li ti al 
dimann bann ti konde par don. Lerla bann zanfan la ti rekoumans manz e. Sa zour la ti ena enn gran fet dan 
pale Lerwa Konde.  
  
GARDIEN LEZWA  
Kan lerwa enn gran pei ti mor, so larenn ti oblize okip tousel zot zanfan inik. Li ti enn zoli tifi. So mama ti 
ador li e ti pe fer tou pou f er li ere. Ti ena osi enn marenn -fe ki ti p e ed so mama pou okip li. Kan li ti gagn 
laz pou marye, li ti fianse ar enn prens ki ti viv bien -bien lwen. Kan zour maryaz ti pe koste, li ti prepare pou 
enn long vwayaz pou al dan pei so prens. So mama larenn ti  prepar so bagaz; ti met dan so valiz bann obze 
valer kouma bizou, obze anlor , anlarzan ; fanfrelis; zoli lenz; anfen tou seki neseser pou enn doulinn rwayal. 
Li ti donn li enn damdekonpagni pou akonpagn li e met so lame dan lame doula. Sakenn ti ena so pro p 
seval. Marenn -fe ti donn prenses la enn s eval spesial ki ti konn koze. Li ti apel Falada.  
Kan ler depar ti arive, marenn -fe ti al dan so lasam, ti koup enn bouk so prop seve e li ti donn sa prenses la. 
“Pran sa mo gate; gard li bien. To pou kapav bizen l i ler to pe vwayaze.” Separasion ti bien tr is. Prenses la ti 
met bouk seve la kot so leker, ti mont lor so seval e ti pran sime rwayom so pretan boper.  
Enn zour ler zot ti pe al akote enn ti larivier, prenses la ti gagn extra swaf. Li ti dir so damdekonpag ni, “Rann 
enn servis, al sers enpe dilo sa larivier la dan mo koup anlor . Mo bien swaf.” Damdekonpagni la ti reponn, 
“Nowe. Si to swaf, desann, al sers to dilo tomem. Mo pa to servant.” Li ti desann pou al bwar dilo larivier. Li 
ti azenou dan bor dilo e ar  so lame anform koup, li ti bwar dilo lariv ier. Parski li ti per li pa ti tir so koup 
anlor . Larm dan lizie li ti panse, “Ki pou ariv mwa aster?” Bouk seve ti reponn:  
“Ayo! Ayo! Si to mama konn sa,  
34 
 Sagren, traka pou detrir so lazwa .” 
Prenses la ti ena bon karakter. Li pa ti dir nanye lor damdekonpagni so move manier. Li ti remont lor so 
seval.  
Amizir zot ti pe vwayaze, tanperatir ti pe monte. Prenses la ti pe gagn so ek swaf. Ler zot ti ariv kot enn lot 
larivier, prenses la ti bliye damdekonpagni la so move  manier e li ti dir li, “Rann enn  servis, al sers enpe dilo 
sa larivier la dan mo koup anlor . Mo bien swaf.” Damdekonpagni la so repons ti ankor pli gra. “Si ou swaf, 
desann al bwar.” Prenses la ti desann, koste ar dilo. Li pa ti kapav tini so larm. “Ayo B ondie, ki pou ariv mwa 
aster?” Bo uk seve ti reponn:  
“Ayo! Ayo! Si to mama konn sa,  
Sagren, traka pou detrir so lazwa .” 
Ler li ti pe verse pou bwar dilo, bouk seve ki ti dan so lenz kot so leker, ti sape, tom dan dilo e dilo larivier ti 
sarye li, ale. Li ti  pe telman panike ki li pa ti tro uve seki ti arive. Me damdekonpagni la ti trouv tou. Aster li ti 
sir ki li ti pou kapav manipil prenses la parski so pouvwar mazik ti tom dan dilo. Apre ki li ti finn bwar e ler li 
ti pre pou mont lor so seval, damdekonpagn i la ti dir ar lotorite, “Non, no n, non! Mwa ki pou mont lor 
Falada. Twa to mont lor mo seval. Mo met to lenz e to met mo lenz. Pa rouspete! Ekoute!”  
Ler zot ti pre pou ariv kot zot destinasion, damdekonpagni la ti menas pou touy prenses la si li ti rod pa rle. 
Me pa bliye ki Falada ti tro uv tou e ti tann tou.  
Damdekonpagni la ti mont lor Falada e prenses la ti oblize mont lor lot seval la. Apre enn lot long parkour 
zot ti ariv kot pale rwayal. Ti ena enn gran seremoni dakey e prens la ti galoupe al zwenn so  fianse. Li ti ed 
enn mamzel desa nn depi so seval. Li ti kwar samem so fianse sa; li ti akonpagn li ziska so lasam rwayal e ti 
dir so vre fianse ki li kapav al dan kwartez serviter.  
Papa prens la ti kontan asiz kot lafnet pou get lavi deroule deor. Lerlame m li ti trouv enn extra zoli mamz el 
pe diboute dan lakour anba. Toutswit li ti al get seki li ti kwar so fitir belfi. “Ki sa zoli mamzel ki finn vinn ar 
ou?” Fos prenses la ti dir li ki li ti dimann sa tifi la akonpagn li pou ki li pa santi li tousel. “Maz este, donn li 
enn ti travay pou k i li merit manze ki donn li.” Vie lerwa la pa ti kone ki travay kapav donn sa mamzel la. 
Apre reflexion li ti dir, “Ena enn zenes ki okip bann lezwa; li bizen enn asistan. Enn bon garson. Li apel 
Kerdkenn.”  
Fos doulinn la t i dir doula la, “Fianse bieneme, ou bizen fer enn zafer pou mwa, si ou kontan mwa. Fer sot 
likou seval lor ki mo finn vinn isi. Li bien malelve. Li finn fer mwa pas kord lor sime.” Anverite li ti per ki 
Falada kas lakle. Telman li ti ensiste ki finalman pr ens la ti fer touy Falada. Kan vr e doulinn ti tann nouvel 
tris, li ti dimann bouse ki ti touy Falada pou met so latet lor geet kot toulegramaten ek touletanto li ti pase. 
Bouse la ti fer seki vre doulinn ti dimann li.  
Lelandime gramaten kan vre prenses ek Kerdkenn ti pe pase, prenses la t i dir ar sanglo dan lavwa:  “Ayo 
Falada, ki finn ariv twa?”  
Latet mor lor geet ti reponn:  
“Vre doulinn dan douk, ki pe ariv twa?  
Ayo! Ayo! Si to mama konn sa,  
Sagren, traka pou detrir so lazwa.”  
Zot ti sorti dan lavil pou am enn lezwa manze. Ler zot ti ariv dan patiraz, vre prenses ti larg so seve e sak brin 
ti pe briye kouma difil larzan. Ler Kerdkenn ti trouv sa li ti galoupe pou vinn ras enn pogne. Lerla prenses ti 
kriye:  
Soufle divan, soufle;  
Fer so sapo anvole.  
Soufle div an, soufle  
Fer li galoupe, rode;  
Galoupe, galoupe  
Lor laplenn, dan vale  
Ziska mo’nn demele  
Ek tres seve arzante.  
Enn kou enn rafal traverse fer sapo Kerdkenn voltize. Li ti oblize bliye seve pou galoup deryer so sapo. Ler 
tilom la ti retourne prenses la ti  fini pengn so sev e ek fer enn zoli long tres. Normal li ti sap lor kal e ti boude 
leres letan. Ler labrim leve, zot ti retourn lakaz.  
35 
 Sa ti kontinie pandan detrwa zour. Prenses la ti koz ar latet Falada ki ti reponn li. Pli tar li ti larg so seve e ler 
Kerdkenn ti rod trap  enn touf bren larzan, enn rafal ti fer so sapo voltize. Li ti oblize galoupe, al rod so sapo.  
Lor katriyem swar, li ti al get lerwa pou fer enn konplent kont so asistan. Lerwa ti fer li donn tou detay e 
lerla li ti donn tilom lord refer tou enn senkiem fw a. Lerwa ti swiv zot ankasiet. Li ti tann tou; li ti trouv tou. 
Ler tifi la ti retourn lakaz, li ti fer apel li dan lasam konsey. Li ti poz bann kestion ki montre ki li ti okouran 
tou. Prenses la ti koumans plore. “Mazeste, si mo koze, li  pou touy mwa.” Le rwa ti dir, “Personn pa pou 
touy twa. Pa per!”  
Vre doulinn lerla ti rakont tou. Toutswit lerwa ti donn lord pou ki vre doulinn gagn lenz rwayal. So bote ti 
vinn pli vizib. Apre, li ti fer apel so garson pou fer li konn laverite. Lerla li ti dir gard amenn fos doulinn divan 
li. Ler foser la ti realize ki so rol ti pe vinn mike, li ti fons lor vre doulinn ar enn kouto. Me bann gard ti blok li 
anplas.  
Tann dir li ankor dan prizon. Li finn aprann literesi bileng e aster li pe montre bann deten i fam lir ek ekrir . 
  
ZISTWAR BEGONIA RAPOUNZEL  
Enn fwa dan enn pei ti ena enn madam ek enn misie (Misie ek Madam Rapounzel) ki ti atann bien -bien 
lontan avan ki zot ti gagn enn zanfan. Apre plis ki ven an maryaz, kan madam la ti pre pou gagn karant an li 
ti tom ansent. Li ti kone ki Bondie ti ekzos so lapriyer.  
Sa koup la ti viv dan enn ti lakaz de letaz e, depi zot lafnet deryer, madam la ti kapav get seki ti ena dan 
zarden so vwazinn, enn move dayn. Sa ti enn dayn danzere e tou dimoun ti per li. Enn zour madam la ti 
trouv e nn touf begonia ar zoli fler pome ek zite ki ti exit so lanvi fam ansent. So lanvi ti telman for ki so 
lasante ti koumans afekte. So mari ti remark sa. Li ti dimann so fam ki ti pe arive. Madam la ti reponn, “Ayo, 
si mo pa manz begonia dan mo salad,  mo kwa r mo pou mor.” Dan sa pei la begonia ti enn plant bien rar. 
Misie la ti al rode partou me abba. Li ti deside ki nanye pa ti pou anpes li al koken begonia dan zarden dayn 
malefik. Sa zour la mem, ler labrim leve, li ti grenp miray, ti sot dan zarden,  ti tra p enn pogne begonia e lor 
vites li ti retourn kot so bienneme ki ti prepar enn bol salad. Madam la ti devor so salad asezone ar begonia 
ki ti aranz so labous. Lelandime so anvi ti vinn de fwa pli for e misie la ti refer mem zafer. Trwaziem tanto – 
pa toule zour fet zako – li ti gagn enn extra sok. Dayn malefik ti pe dibout divan li. “To ena toupe, move 
sovaz, to vinn koken begonia spesial dan mo zarden!” dayn la ti dir. Misie la ti pleng n ar li, “Madam, mo pa 
finn koken pou al vande. Mo madam anvwadfa mi ena enn lanvi for sa begonia la akoz so gou eg -dou. Mo 
finn oblize vinn pran san dimande. Mo per tansion ariv nou baba enn maler. Konpran nou, pardonn nou.” 
“Oke,”  dayn la ti dir. “Pran otan begonia ki to anvi. Me kan to madam gagn tibaba, zot donn mwa tibaba la. 
Pa trakase, mo pou okip li kouma enn mama.” Misie Rapounzel ti telman trakase ki li ti dir wi. Zour ki baba 
la ti ne, dayn ti vinn sers li. “Mo pou apel li Begonia Rapounzel. Trouve kouma mo bon?” Li ti ale ar tibaba 
dan so lebra.  
Begonia ti vin n enn e xtra zoli tifi. Kan li ti gagn laz douz an , dayn la ti ferm li dan enn latour omilie enn 
lafore. Latour la pa ti ena ni leskalie, ni laport. Ti ena zis enn lafnet pre kot plafon. Kan dayn la ti anvi vizit li, 
li ti dibout anba lafnet e li ti kriye:  
“Begoni a, Begonia,  
Les to seve vinn sers mwa .” 
Begonia ti ena long seve listre kouler bwadebenn. Kan li ti tann parol dayn, li ti larg so seve trese par lafnet 
e dayn ti servi tres la pou pas par lafnet, rant dan latour.  
Detrwa banane pli tar, garson lerwa  ki ti kontan lasas serf, ti pas kot latour la e enn lavwa dou ek pwisan ti 
atir so latansion. Begonia ti ena enn gran talan santez e so sante ki ti ed li konbat so solitid , ti ranpli lafore 
ar douser armonik. Ler li ti rod rant dan latour la , sa ti enposi b parsk i pa ti ena ni leskalie, ni laport. Pov 
prens! So leker ti fini maye ar enn lavwa anzelik. Sante la pa ti pe kit li. Li ti pe vire, tourne dan so latet. 
Toulezour li ti pe koste ar latour pou ekout so anz lesiel sante. Enn zour enn kout sans, li ti ariv la ba ler dayn 
ti vinn rann Begonia vizit. Li ti tann li dir:  
“Begonia, Begonia,  
Les to seve vinn sers mwa .” 
Enn long tres ti desann par lafnet e dayn la ti servi sa pou monte. Prens la ti desid pou sey so sans. Mem 
zour ler soley ti kouse e labrim ti leve li  ti koste e li ti dir:  
“Begonia, Begonia,  
Les to seve vinn sers mwa .” 
36 
 Enn long tres ti tom depi lafnet e prens la ti monte. Ler li ti pas par lafnet, Begonia ti gagn per. Premie fwa li 
ti trouv enn zom. Me prens la ti enn jenntlemenn e ar boukou dou ser ek trandres li ti explik so ka. Begonia 
ti konpran deswit ki sa zoli garson, biennelve la ti lamour ki Bondie ti avoy li. Ler prens la ti dimann li marye 
ar li, li ti aksepte san ezitasion. Li ti lekontrer Madam Gotel. “Mo anvi vinn ar twa me mo pa kon e kouma  
pou desann depi isi,” li ti dir so prens. “Get sa! Vinn get mwa touletanto kan fer nwar parski Madam Gotel 
abitie vini kan fer kler. Sak fwa to vini amenn enn plot lafisel. Mo pou servi lafisel la pou tres enn lesel ki mo 
va servi pou desan par laf net e l erla mo pou mont lor to seval pou al kot nou.”  
Dayn la pa ti remark nanye ziska enn zour, pa kone kifer, Begonia ti kas lakle. “Kifer, Madam Gotel, ou pli 
lour ki garson lerwa?” Dayn la ti trouve ki vant Begonia ti pe vinn gro me li ti pe panse ki s a ti ak oz li pa ti pe 
fer okenn lekzersis. Aster li ti konpran tou. “Zanfan pese!” li ti kriye. San tarde li ti may so seve, ti pran enn 
sizo, ti koup li. Lerla li ti atas tres la ar enn krose kot lafnet, ti obliz Begonia desann. Lerla li ti trenn -trenn li  
dan en n dezer kot li ti abandonn li dan lamizer nwar.  
Sa tanto la, prens ti vini komdabitid. Li ti resit so parswerd:  
“Begonia, Begonia,  
Les to seve vinn sers mwa .” 
Tres ti desann me ler li ti rant dan latour, olie Begonia , se dayn Gotel ki ti divan li. “Aha!” l i ti dir. “To zwazo 
pa la, monwar. Sat finn manz li. Aster sat pou grif -grif to zoli lagel, desir to lizie. Zame to pa pou trouv 
Begonia ankor.” Li ti fons lor prens la ar so lafors demoniak. Pou sov so lavi, prens la  pa ti ena lot solision ki 
plonz par la fnet san get divan -deryer. Li ti aterir lor enn pie kanpes e pikan ti pik so de lizie. Li ti vinn aveg.  
Tat-tate ar so lame li ti rod so sime, manz seki gagne lor pie, bwar dilo lapli. Koumsa, li ti kontinie pandan 
plizier banane me li pa ti abandonn lespw ar pou rezwenn so bienneme. Enn zour par sans li ti ariv dan dezer 
kot Begonia ti pe viv ar so de zimo, enn tifi ek enn garson. Li ti tann lavwa ki li ti kone; sante ki li ti kontan 
ekoute. Li ti mars dan direksion la vwa la. Ler begonia ti trouv li, li ti sot lor li, may so likou, plore. So larm ti 
tom lor de lizie prens la e kouma mirak, li ti retrouv kler.  
Prens la ek so fami ti al dan pale so papa. Lerwa ti ere. Li ti perdi so garson inik ek aster li ti regagn li an sam 
ar so belfi ek so de ti zanfan. Beg onia ti rakont lerwa so zistwar. Deswit gard ti al aret dayn Gotel ki ti oblize 
dir laverite. Mem zour enn kales ti al sers Misie ek Madam Rapounzel.  
Pa bizen dir, ti ena pli gran fet ki rwayom ti kone. Komdabitid mo ti al rod enn seke me lor vites mo ti b izen 
tir parski trezorye lerwa ti pe rod mwa. Mo ti trik innkomtax.  
  
KAHANKE  
Enn fwa dan enn pei ti ena enn gard -forestie ki ti enn amater lasas koson -maron. Enn zour damilie lafore, 
deryer enn gran touf sitronel, li  ti tann enn tapaz vadire enn baba pe plore. Ar boukou prekosion, li ti apros 
ar touf la tansion ti enn pie z. Ler li ti sir ki pa ti ena okenn danze, li ti avans bann fey pou gete. Ki li ti trouve? 
Enn tibaba ki ti swaf ek fen. San ezite li ti pran li, ame nn li so lakaz. Li ti pe fer plan pou okip li parey kouma 
li ti pe okip so tifi wit an ki ti apel Lina. Mis ie la so premie madam ti mor ler li ti donn nesans Lina. Pli tar li ti 
remarye me so deziem madam ti enn dimoun enpe difisil. Ar boukou lapenn li ti reysi persiad so nouvo 
madam pou aksepte sa ti garson la. Kouma li pa ti kone kot li ti sorti, li ti desid pou apel li Kahanke. Lina ti 
bien kontan so ti frer Kahanke.  
Me madam gard -forestie ti mank pasians e souvan kan Kahanke ti fer dezord kouma tou zanf an kontan fer, 
li ti menas pou bouyant li. Enn zour, detrwa banane pli tar kan madam la ti met enn gamel di lo lor foye pou 
lav bann lenz lasas so mari, Lina ti kwar ki madam la ti pou bouyant so ti frer.  
Li ti dir so ti frer swiv li. Ler aswar vini, madam la ti tir manze me ler li ti rod de zanfan la li pa ti trouv zot. Li 
ti dir so mari al rod zot. Gard -forest ie ti rasanble so bann zom e resers ti koumanse. Li ti diviz zot an ti group 
trwa dimoun.  
Lina ek Kahanke ti al kasiet dan lafore e zot ti gagn somey  deryer enn touf sitronel. Sa ti mem sa touf 
sitronel kot gard -forestie ti ramas Kahanke. Ler premie group zom gard -forestie ti vinn pre ar li zot pa ti 
trouv ni sitronel, ni zanfan me enn gran touf pakpanndol ar zoli fri rar lor la. Pa bizen dir, zot ti k ase, manze. 
Enn kou zot vant ti koumans grogne e zot ti gagn jaldi.  
Ler zot ti rezwenn gard -forestie zot ti  rakont enn long zistwar manti, kouma zot ti travers larivier krokodil 
pou rod Lina ek Kahanke. Pli tar enn lot group zom gard -forestie ti koste ar t ouf sitronel me olie trouv 
sitronel ek zanfan, zot ti trouv enn gran bwa frez pikan loulou. Frez pikan loul ou! Sa ti enn delis rar. Zot ti 
rantre, kase, manze ziska zot ti tom dan enn trou e pikan loulou ti asom zot bien. Toutlanwit zot ti rod sime 
37 
 sorti. Lelandime zot ti retourn lakaz. Zot lekor ti rey -reye ar pikan loulou. Gard -forestie ti sagren zot e ti 
donn zot sikliv.  
Ler madam gard -forestie ti get zestaz bann zom la, li ti desid pou al rod bann zanfan la limem. Ler li ti ariv 
divan touf sitronel, li ti trouv enn basen ek enn kanar ladan. Kouma li ti pe gagn swaf, li ti bese pou bwar 
enpe dilo. Lerlamem ka nar la ti may so seve e ti ris li dan dilo ziska dan fon net. Ler li ti remont alasirfas, li ti 
ouver so lizie e divan li ti ena de zoli  zanfan: Lina ek Kahanke. Li ti may zot for, plore, anbras zot.  
  
TI KOUTO KOUP GRO ZIROMON  
Enn fwa dan enn ti vilaz ti ena enn ti tayer – bizen plito dir ‘enn tilom ki ti enn gran tayer’. Tou dimoun dan 
vilaz ti vinn get li pou koud zot lenz. Li ti apel So ugrim me tou dimoun ti konn li kouma Sougrim Tayer. Li ti 
koud l enz zanfan, kostim pou zom, zip ek blouz pou madam ek mamzel; choli pou madam Endou. Kouma li 
ti trouv enn lamod, deswit li fer parey, parfwa pli bien. Mem si dan so vilaz zot ti apel li ‘ti -kalite’ akoz li ti 
meg ek kourt, tou dimoun ti rekonet ki ar so s izo, so santimet, so zegwi ek so masinnakoud, li ti enn zeni. Li 
pa ti zis enn gran tayer. Li ti osi enn gran poet -santer e toule Samdi swar li ti sant dan gamat. Boukou 
mamzel ti rev li dan z ot somey me li li pa ti enteres ar zot parski dan so latet ti en a enn nam -konplis ki, li ti 
kone, enn zour li ti pou zwenn. Dousma -dousma li ti koumans santi ki so vilaz ti pe vinn tro sere pou 
grander so lespri me li pa ti kone ki li ti bizen fer.  
Enn zou r ler li ti pe travay dan so ti latelie enn gran lalimier ti ali me dan so latet. Sa zour la li ti aste enn 
soutalfinn pou li manze midi. Li ti poz li lor enn ti lasiet aliminiom lor so latab travay pandan ki li ti pe pik 
enn simiz lor so masinn. Enn kou so  lizie ti tap lor enn zafer ki ti fer so koler monte. Enn ta mou s ti vinn poz 
lor so soutalfinn e ti pe kaspake. San fer tapaz, dousma, li ti pran enn serviet, tourn li pou fer li vinn kouma 
enn fwet. Lerla li ti mars dousma ver latab travay; so lame ki ti  trap for serviet la ti leve lao. Flap! Serviet la 
ti desann lor  soutalfinn kouma enn bom. Soutalfinn ti voltize an mil morso. Ler li ti get anba lor sali, ti ena 
set mous mor. Enn sel kou, set mor! Samem so nouvo mision, li ti panse. Lemonn bizen konn so lafors. Enn 
sel kou, set mor. Li ti pran enn bando nwar e ar dif il rouz li ti brod lorla: “ENN SEL KOU, SET MOR”. Li ti atas 
bando la lor so fron. Sa ti donn li enn bataz enpresionan, koumadir gerye Koung Fou. Li ti pran seki li ti 
kapav sarye, ti ferm so latelie akle e lor laport li ti kol enn ti not: “ABSAN POU REZON  SPESIAL”. Dan so sak li 
ti osi met enn dizef, so serendikap ki normalman ti dan so volier ek enn pogne timil pou so serendikap 
manze.  
Kouma bann gran ero antik li ti koumans so vwayaz pou dek ouver nouvo lemonn ek pou fer lemonn kone 
seki li, li ti ete. Le r li ti ariv lor latet enn montagn, li ti zwenn enn zean ki ti pe kontanple lorizon depi oter 
montagn. “Eta gro vera”, li ti dir zean la, “olie to plake isi, fer to senn, vinn ar mwa; ansam no u kapav 
konkerir lemonn.” Zean la ti repon, “Twa ti moutouk, ki pou dir mwa ki mwa mo bizen fer? Enn klak to pa 
vo.” Tilom ti dimann li, “Gro matapan, eski to konn lir nou lang nasional?”  
‒ “Mo konn lir lang ofisiel; mo pa perdi letan ar patwa, ar baragwen , ar pete bourik!”  
‒ “Lor mo bando finn ekrir: “ENN SEL KOU, SET MOR”. To’le rod sikann ar mwa.”  
Zean la ti entimide me li ti sey teste Sougrim Tayer. “Si to vremem enn terib, fer seki mo fer”, li ti dir tilom 
la. Zean la ti ramas enn ros, ti kraz li dan s o lame e ti fer dilo koule. “Samem tou?” Sougrim ti dir. Li ti ouver 
so sak, tir dizef la, kraz li dan so lame e ler blan dizef la ti pe koule, li ti dir zean la, “Pa tigout dilo meg -meg 
ki mo tire me goble dilo epe ki donn lavi.” “Chombo!” zean la ti dir,  “gete si to kapav avoy enn ros pli lwen 
ki mwa.” Li ti trap enn ros, ti avoy li dan ler. Li ti al telman lwen ki lizie dimoun pa ti kapav swiz so 
trazektwar. “Rann zariko!” zean la ti dir  Sougrim. Sougrim ti ouver so sak, trap so serendikap, ti mirmir dan  
so zorey, “Beta, mo pe larg twa aster. Al pli lwen ki to kapav parski sa gro bourik la pe rod manz twa.” Li ti 
fer sanblan koumadir li ti pe lans enn ros. “Mo ros pou ale mem ziska li ran t dan enn lot galaxi.” Zean ti 
enpresione. Li ti realize ki sa tipti  zom la ti ena bel kapasite e kapav vinn enn danze pou kominote zean. Li ti 
envit li pou vinn dan enn sware dan kavern zean. Sougrim Tayer ti aksepte. Dan kavern ti ena enn gran fet. 
Sak z ean ti ena enn kabri roti dan so lasiet imans. Kan ti ariv ler pou d ormi, zot ti donn li enn lili zean. Ler 
tou bann zean ti pe ronfle, Sougrim Tayer ti desann lor lili e ti al dan enn ti kwen retire. Omilie lanwit, zean 
ki ti envit Sougrim Tayer, ti vinn kot lili kot li ti kwar Sougrim Tayer ti pe dormi. Dan so lame, li t i pe sarye 
enn bar -fer zean. Li ti flank enn gran kou lor lili Sougrim Tayer e kou la ti telman for ki li ti fann lili la ande. 
Satisfe, li ti real dormi. Lelandime, boner tou bann zean ti  al zwenn dan lafore pou prepar lasas zibie ki zot ti 
kontan manze e  zot ti bliye ti tayer net. Enn kou Sougrim Tayer ti paret divan zot ar so bando “ENN SEL 
38 
 KOU, SET MOR” lor so fron. Zot ti gagn sok. Zot tou ti per ki li ti kapav touy zot tou enn sel kou . Enn zean ti 
kriye, “Bago bayon!” E zot tou ti fonn.  
Amizir letan p ase so repitasion ti pe fane partou kouma tilapia dan basen Laferm. Bann zanfan ki ti pe zwe 
kawboy ek porouz ti apel zot zwe SOUGRIM -MANZ -ZEAN; kan enn zanfan ti pe fer move, so mama ti p e dir, 
“Si to pa arete mo pou apel Sougrim.” Dan lavey maryaz ek vey emortier, dimoun ti pe rakont bann explwa 
Sougrim: Sougrim dan Kavern Alibaba; Sougrim ek 7 Nen; Sougrim fer Rambo Boure; Sougrim ek Larenn 
Saba; Sougrim kont Elienn; Sougrim kont Dragon F eros ets.  
Sougrim Tayer ti kontinie so vwayaz explorasion atraver pe i ek kontinan. Li ti ariv dan enn pei kot ti ena enn 
konkour extraordiner. Seki ti kapav may inikorn ek konpoz enn sante ki fer leker Prenses Shakti plezir ti pou 
marye ar li e ti pou vinn  eritie lerwa. “Pa kout nanye seye”, li ti panse. Ala li ti rant dan  konkour. Tou bann 
gran -gran prens, bann ero nasional ek enternasional ti seye ek ti fel. Ler li ti mark so prezans, tou dimoun ti 
riye. Ki sa grengale la kapav fer? Me enn per lizie ti fi xe lor li. Prenses Shakti ti dekouver so nam -konplis.  
Sougrim ti al dan leker lafore kot inikorn ti kontrol baz. Ler inikorn ti trouv li vini, li ti trap so vant, riye. “Eta 
bourrbak! To pa trouve to pe perdi mo letan?” Sougrim pa ti pran li kont; ti vinn divan li; ti sante ek danse; 
ti imit demars inikorn. Ler li ti trouv e ki inikorn ti koumans exite, li ti al dibout divan enn pie takamaka. Li ti 
kontinie sante pou provok inikorn:  
Unikorn enn vie bourik,  
So madam fer zimnastik  
Ar misie so zenn vwazinn  
Toul ezour dan lakwizinn.  
Akoz samem li’ena korn  
Ki gro kouma Montagn Morn.  
Plis li ti sante, plis inikorn ti pe araze. Enn kou li nepli ti kapav tini e li ti fons lor Sougrim ki ti res anplas ziska 
dernie ler. Zis kan inikorn ti pre pou transpers so vant, li t i fransi enn kote e korn inikorn ti rant anplen dan 
tron takamaka ki ti larg enn larezinn ki ti kouma lakolfort. Li ti amenn enn lansar dan so sak. Li ti koup korn 
inikorn ora so fron. Inikorn san so korn ti kouma ‘Beatles Kokorong’. Onte, li ti sove al ka siet. Lerla Sougrim 
ti pran so ti lars dan so sak, ti kou p otour korn la ziska li ti reysi tir li dan tron takamaka. Ler li ti retourn dan 
lakour rwayal ar korn inikorn dan so lame, ti ena bel exitasion. Lepep ti dan lalias; zot ero popiler ti reysi kot 
bann swadizan prens vayan ti fel net. Prenses Shakti ti pe gagn palpitasion parski li ti kontan ek per 
anmemtan.  
Kan verifikasion korn ti fini fer, lerwa ti donn lord Sougrim pou sant so sante, konpoze spesiaman pou 
Prenses Shakti. Sougrim ti pran so lagitar  pou akonpagn so sante ar stil piking.  
Poz to lalev lor m o poem  
Fer mo sante vinn eternel;  
Poz to lizie lor mo lavi  
Fer mo lamour vinn imortel.  
Piblik ti ekout li ansilans. Enn mous pa ti anvole. Mem lerwa ankasiet ti souy so lizie. Premie fwa zot ti tann 
enn bote sante dan zot lang nasional. Ler sante la ti fin i, ti ena enn explozion aplodisman; ena ti sonn petar. 
Sougrim ti gagn konkour ek leker Prenses Shakti.  
Ala kimanier Sougrim Tayer ti vinn Sougrim Premie.  
  
LEKER PROP EK LEKER SAL  
Enn fwa ti ena enn  madam ki ti ena de tifi. Gran ser la ti brinn; pa kapav dir ki li ti enn bote; me li ti ena 
bonker. So mama ti apel li Prenses Tamtam. Ti ser la ti kler e ti kouma aktris Boliwoud. So mama ti apel li 
Kalpana Kartik. Li ti bien vantar ek egois.  
Mama la ti get so de tifi ar de lizie. Gran ser ti oblize fer tou lo uvraz. Al sers lerb dan karo; netway lekiri; 
nouri poul; okip zarden. Mama la ti dir so deziem tifi falepa li sal so lame. Enn zoli tifi kouma li pa neserser 
konn fer louvraz parski so bote pou ase p ou li gagn enn bon maryaz.  
Gran ser la ti kontan fer brod ri. Toulezour, apre ki li ti finn fini so louvraz, li ti kontan asiz dan bor enn gran 
basen profon, anba enn pie tamaren, pou fer zoli brodri lor latwal. Apre ki li ti finn enstal latwal dan metie, 
so zegwi ti danse pou brod fey, fri ek fler. Enn zour par malsans, zegwi ti pik so ledwa. Kouma disan ti pe 
koule, li ti tranp so lame dan dilo basen e par maler zegwi ti sape, tom dan dilo e ti koul dan fon. San perdi 
letan li ti plonz dan base, naz ziska dan fon pou rod so zegwi. Anba li ti dekouver enn lot lem onn kot ti ena 
39 
 bote, lape, trankilite. So zegwi ti poze lor enn sak pies anlor . Enn pwason -fe ti pe naze pre kot sak la. Li ti dir 
Prenses Tamtam, “To enn bon tifi, beti; akoz sa mo pe rekonpans twa ar enn sak pies anlor . Servi li pou fer 
dibien.”  
Prenses Tamtam ti remont alasirfas ar so zegwi ek so sak pies anlor . Ler li ti retourn lakaz, so mama ti 
dimann li ki ti finn ariv li parski so seve ek so lenz ti tranpe. Ler li ti fini rakont so zistwar, ti  ser la ti pran enn 
zegwi e ti al asiz dan bor basen. Ler la li ti zet so zegwi dan dilo, ti trap pikan loulou ziska ki disan koule, ti 
plonz dan dilo, ti naz ziska dan fon. Anba dan dilo labou, li ti trouv so zegwi lor enn sak dis fwa pli gro ki sak 
ki so gran ser ti ramenn alasirfas. Ler li ti sey ris sak la, b ouz li li pa ti kapav telman li ti lour. Pwason -fe ti 
ranpli sak la ar ros.  
Tann dir Kalpana Kartik pe touzour sey ris enn sak ros alasirfas. Peyna sikse pou leker sal.  
  
TI KAPISON -ROUZ  
Enn fwa dan enn pei, ti ena enn tipti tifi ki ti extra debrouyar. Akoz sa so mama ti kapav avoy li al fer 
komision.  Ler li ti pas so CPE, so mama ti koud enn kapison rouz pou li. Sa ti enn manto ek enn bone atase 
ar li. Partou kot li ti ale, li ti met so kapison -rouz e so nom ti vinn Ti Kapison -rouz. So lakaz  ti dan Goudlenns 
e so amam, granmer kote so mama, ti viv dan karo bwatsab ki ti anviron enn mil distans depi so lakaz. 
Kouma so amam pa ti tro bien, so mama ti prepar enpe manze e da n enn flakon li ti met enpe lotvi ki 
bonnfam la ti kontan bwar avan li ma nze. Ler li ti ariv pre kot karo bwatsab, enn loulou ti koste ar li e ti dir 
lir, “Bonzour zoli tifi. Kot to pe ale koumsa?” Ti Kapison -Rouz ti reponn, “Mo pe al kot mo granmer, dan 
karo bwatsab. Mo pe al donn li so manze ek meksinn dan enn flakon. Mo amam  pa tro bien.” Loulou ti ki 
finn fini tir plan , ti dir li, “Me zoli fifi, pa neseser prese koumsa. Ouver lizie, zorey ek nene pou to kapav 
apresie bote lanatir. Get kouma reyon soley kares lerb anba pie; santi parfen fler natirel; tann zwazo sante.”  
Loulo u ki ti fini deside ki li ti pou al kot granmer deswit, devor li e lerla atann Ti Kapison -Rouz, ti fonse, al 
kot lakaz granmer. Ler li ti rant dan karo bwatsab, Ti Kapison -Rouz ti rap el seki loulou ti dir li. Li ti abitie bes 
latet, mars drwat divan li. Le r li ti lev so latet, li ti dekouver bote ki ti la toultan me ki so lizie zame ti trouve. 
Vremem, reyon soley ki ti pe travers ant bann pie ti kre enn latmosfer rev; pie voun dan bor enn ti rwiso ti 
pe danse dan divan; enn lorkes zwazo ti pe egey liniver. So lizie ti tap lor enn tapi fler mige. Li ti koumans 
kas fler pou fer enn bouke pou so amam. Ler li ti fini ramas kantite ki ti bizen, li ti kas enn laliann pou atas 
bann fler la ans am. Lerla li ti rekoumans so lamars ver lakaz so amam.  
Ler li ti ariv kot  laport lakaz so amam, li ti tap laport. Lavwa so amam, ki ti dir li rantre, ti bien drol. Ti 
Kapison -Rouz ti panse ki sa ti akoz so amam ti malad; so lavwa ti anrwe. Ler li ti rant d an lasam so amam li ti 
trouve ki bonnfam la ti finn kouver so latet me de  gro zorey ti pe depase.  
‒ Amam, Amam, ala ou zorey gran!  
‒ Pou mo kapav tann twa bien, mo fifi.  
Ti Kapison -Rouz ti vinn pre ar so lili pou donn li so bouke ek komision ki so mama ti anvwaye. Ler dra ki ti 
kouver so latet ti desann enpe, Ti Kapison -Rouz ti  dekouver de gro lizie.  
‒ Amam, Amam, ala ou lizie gro!  
‒ Pou mo kapav trouv twa bien, mo tifi.  
Ler so amam ti avoy lame pou pran bouke ki Ti Kapison -Rouz ti amene, tifi la ti trouv de lame bien long.  
‒ Amam, Amam, ala ou lame long!  
‒ Pou mo kapav may twa for, mo tifi.  
Ler Ti Kapi son-Rouz ti bese pou anbras so amam, li ti trouv enn bien gro lagel.  
‒ Amam, Amam, ala ou labous gran!  
‒ Pou mo kapav manz twa, mo tifi.  
Loulou ti sot lor Ti Kapison -Rouz, ti may li, ti devor li. Enn sans ti ena enn gardien -sase ki ti abitie pase pou 
gete si bonnfam la pa ti bizen nanye. Ler li ti kot laport li ti tann kikenn pe ronfle kouma enn moulenavan. Li 
ti kone ki sa pa ti labitid Granmer. Dousma -dousma, li ti rant dan lasam e la li ti dekouver seki ti arive. Li ti 
anvi t ir enn bal ar so fizi me li t i ezite tansion ti ena dimoun vivan dan vant loulou. Li ti pran so kouto, ti 
ouver vant loulou, ti liber Granmer ek Ti Kapison -Rouz. Lerla li ti plen vant loulou ar gro -gro ros. Ler loulou ti 
rod leve, li pa ti kapav parski so vant ti vinn pli lour ki enn kamion senk tonn.  
Ala kimanier Ti Kapison -Rouz ti aprann ki fale pa pran sime zepeng kan dir li pran sime zegwi.  
 
 
40 
  
RETOURN KONTENI/BACK TO CONTENTS  
 
RAKONT ENN ZISTWAR TONTON GRIMM  
TRADIKSION/ADAPTASION PAR DEV VIRAHSAWMY  
HANSEL EK GRETEL  
Enn zour Hansel ti trap lame so ser Gretel, ti dir li, "Depi ki nou mama finn mor , nou pas bien mizer. Nou 
nouvo mama bat nou touletan; kan nou koste kot li, li pous nou; li donn nou dipen sek pou manze. Mem 
nou lisien pli bien trete. Li omwen li gagn laviann tanzantan. Ayo Bond ie! Ed nou! Si mama ti kone k ouma 
nou gagn maltrete! Nou ale, nou al rod boner kikpar laba, dan lemonn." Pandan enn zour antie zot ti marse, 
travers karo apre karo ziska ki zot ti ariv kot enn gran lafore. Zot ti telman fen ek fatige ki kouma zot ti asiz 
anba enn gran pie, zot ti gagn  somey, zot ti dormi.  
Lelandime kan zot ti leve, soley ti deza ot dan lesiel. Hansel ti dir so ser, " Mo gagn bien swaf. Si mo trouv 
enn ti larivier, mo va kapav bwar dilo e amenn enpe pou twa. E ekoute! Andire dilo larivier pe desann." 
Hansel ti dibout, t rap lame Gretel e ansam zot ti al rode ki kote larivier ti ete. Me zot belmer kriel ti e nn 
move fe. Li ti swiv zot dan lafore pou fer zot mesanste. Ler de zanfan la ti ariv kot larivier - dilo kler ti pe 
desann lor grabo tou kouler - Hansel ti galoupe pou al bwar dilo me Gretel ti tike. Li ti kwar koumadir li ti 
tann dilo kler ti pe sante, "S eki bwar dilo isi pou vinn enn tig." Li ti kriye for, " Hansel, mo frer, pa tous sa 
dilo la! Kouma to gout li, to pou vinn enn bebet feros e to pou devor mwa." Hansel ti ekout so ser malgre so 
lagorz ti sek. " Va atann prosen larivier," li ti dir. 
Me ler zot ti ariv kot enn lot larivier, mem zafer. Koumadir li ti tann dilo dir,"Seki bwar dilo isi pou vinn enn 
loulou." "Hansel," li  ti dir li, "pa bwar sa dilo la, li pou f er twa vinn enn loulou e lerla to pou manz mwa." 
"Rayt! Sannkoutla 'si mo pa pou bwar me  prosenn kout, dir seki to anvi, mo pou bwar. Mo tro swaf."  
Kot trwaziem larivier Gretel ti tann, "Seki bwar dilo isi pou vinn enn ti serf." "Silteple Hansel, pa bwar s a dilo 
la; to pou vinn enn ti serf e lerla to pou kit mwa, to'ale." Ti tro-tro tar! Hans el so lalev ti finn fini tous dilo la 
e dan so plas enn ti serf ti pe diboute.  
Gretel so leker ti desire ar douler. E lizie ti serf ti ranpli ar larm. "Pa fer nanye, mo  zoli ti serf," Gretel ti dir, 
"mo pou okip twa." Li ti pran so kolie lor, ti met li oto ur likou ti serf la; ti pran laliann, ti tres enn lakord 
soup, ti atas li ar kolie la e lakord dan so lame li ti amenn pov piti la ar li dan profonder lafore.  
Apre ki z ot ti finn marse pandan bien -bien lontan zot ti ariv kot enn ti kabann. Gretel ti get pa rtou. Lakaz la 
ti vid. " Nou kapav viv isi." Dabor li ti al sers lapay ek fey tann pou fer enn lili pou so pov frer. 
Toulegramaten li ti al kas fri sovaz, fouy pistas m aron e ramas bon lerb tann pou so konpayon. Ti serf la ti 
manz dan so lame e zot ti zwe ansam. Aswar ler Gretel ti bien fatige, apre so lapriyer, li ti kontan poz so 
latet lor vant ti serf la pou dormi. Kan Hansel pou revinn kouma nou Hansel avan? Si sa ar ive ala nou pou 
ere! 
Pandan lontan -lontan zot ti res dan lafore koumsa ziska ki enn zour  lerwa desid pou vinn lasas dan sa rezion 
la. Ler ti serf tann bigoul sone, lisien -lasas zape, bann saser exite kriye, li ti anvi al gete ki ti pe pase.  
" Gretel, mo G retel, les mo al gete ki pe arive; mo nepli kapav tini." Li t i telman sipliy so ser ki finalman so 
ser ti dir li, " OKE, to kapav ale me selman to bizen retourne avan soley kouse. Mo pou ferm laport akoz sa 
bann saser exite la. Ler to vini, tap laport e dir , 'Gretel mo ser ouver laport !' e mo pou vinn ouver laport la. 
Rapel bien, si to pa koze laport pou res ferme."  
Pa bizen dir, lespas enn segonn ti serf gayar ti dan lanatir, ti pe galoupe, sote, fransi. Lerwa ek bann saser ti 
trouv li, ti sey zwenn li me p a ti kapav. Parfwa ler zot ti ariv bien pre ar li, li ti zis fra nsi lor enn touf e ti fonn 
dan lanatir. Ler ti koumans fer nwar li ti pran sime lakaz, tap laport  e ti dir 'Gretel mo ser ouver laport'. 
Kouma laport ti ouver li ti fons andan, zet lekor lor l ili, dormi ziska landime gramaten.  
Kouma soley ti leve lasas  ti rekoumanse. Lamizik bigoul ki ti eko dan lesiel, ti apel ti serf.  
- "Gretel, mo bizen ale," li ti dir.  
- "Pa bliye ki mo ti dir twa yer," so ser ti dir li.  
Ler lerwa ek so bann saser ti trou v ti serf ar kolie lor dan so likou zot ti rekoumans lasas li me  ti enposib may 
li. Enn lazourne , pourswit la ti kontinie. Ver tanto zot ti preske gagn li; enn saser ti mem bles li dan so lapat. 
Li ti koumans bwate, trenn so lapat, retourn lakaz. Saser la,  kasiet -kasiet, ti swiv li e ti tann li dir, 'Gretel mo 
ser ouve r laport.' Toutswit laport ti ouver, ti les li rantre, e ti referme. Li ti al dir lerwa tou seki li ti'nn trouve 
ek tande.  
41 
 - " Dime nou tou nou pe real lasas," lerwa ti dir. 
Gretel ti bien tra kase ler li ti trouv blesir so frer -ti-serf. Li ti netway dimal la, prepar enn kataplas ar plant 
spesial, met li lor lapat blese.  
- " Aster al dormi mo zoli ti serf. To pou bien vit, kwar mwa."  
Kouma dimal la pa ti serye, lelandime gramaten pa ti mem ena t ras. Lamizik bigoul ti rezone dan lesiel.  
- "Pa kapav reste, bizen ale. Pa per twa, mo pou pran prekosion. Zot pa pou gagn mwa."  
- " Non , pa ale. Ena maler deor."  
- " Non , Gretel, maler lor mwa si mo res andan ler bigoul sante deor. Si to blok mwa mo leker  pou eklate."  
Tristes dan leker, Gretel ti ouver lapor t, get so frer -ti-serf sot -sote, galoupe ziska li disparet dan bwa. Ler 
lerwa ti trouv li, li ti dir so bann saser, "Swiv li ziska zot may li me fale pa fer li dimal ditou." Ler labrim  ti fini 
leve, ban n saser ti pe touzour bat lamok. Lerwa apel saser ki t i dekouver kabann ti serf kolie lor e ti dir li, " 
Aster montre mwa sime pou al kot ti serf kolie lor." Ler zot ti ariv laba, li ti tap laport, li ti dir, " Gretel mo 
ser ouver laport." Kouma laport ti ouver lerwa ti rantre. Ki li ti trouve? Divan so lizie  pli zoli mamzel lor later 
ti pe diboute. Gretel  ti koumans tranble ler li pa ti trouv so frer -ti-serf.  
Dan so plas li ti trouv enn lerwa ar so kouronn  anlor  lor so latet pe dibout dan so kabann. Lerwa  la ti enn 
bon dimoun, bon mannyer. Li ti trap so lame  e ti dir li zantiman:  
- " Mamzel eski ou pou axepte vinn ar mwa dan mo sato, marye ar mwa, vinn mo larenn?"  
- " Mo dakor si mo ti serf 'si pou vinn ar mwa. Mo pa kapav viv san li" , Gretel ti dir. 
- " Peyna problem. Li va viv ar nou. Li pou gagn tou seki  li bizen."  
Zis sa moman la ti serf fransi, rantre. So ser ti atas lakord la ar so kolie e ansam zot kit kabann dan bwa pou 
al viv dan sato lerwa.  
Ti ena enn gran maryaz rwayal. Pli tar kan lerwa ti aprann ki ti ariv Hansel ek Gretel, li ti fer aret move fe la 
e ti donn li enn bon koreksion. Anmemtan move sor ti fonn e ti serf ti revinn Hansel. E zot ti viv ere ansam 
ziska lamor. ... Zistwar fini.  
 
PRENS-KRAPO  
Enn tanto kan ti pe fer bon, enn zenn pre nses ti al dan enn ti bwa, al asiz dan bor enn ti lasours kler. Dan so 
lame li ti ena enn boul anlor , so pastan favori parski li ti kontan zwe ar li, avoy li dan ler, gob li ler li tonbe . 
Enn kou li ti avoy li telman ot ki ler li ti tonbe, li ti ribawnn, ti sap dan so lame, roul anba, tom dan basen 
lasours. Prenses la ti rod so boul dan basen ki ti telman profon ki pa ti trouv so fon. Li ti dan enn gran 
dezespwar parski li ti perdi obze pli presie dan so lavi. "Ayo Bondie! Fer mwa regagn mo boul. Pou regagn  
mo boul mo dispoze donn mo pli zoli lenz, mo bizou, tou kiksoz presie ki mo posede." Pandan ki li ti pe koze 
enn krapo so latet ti sorti andeor dilo.  
- " Prenses, kifer ou pe plore koumsa?"  
- " Krapo malang, peyna nanye ou kapav fer pou mwa. Mo boul anlo r finn tom dan basen lasours."  
- " Prenses, mo pa bizen ou lor, ou larzan, ou zoli lenz, ousa ou bizou. Me si ou axepte kontan mwa, les mwa 
viv ar ou, manz dan ou ti lasiet anlor , dormi lor ou ti lili , mo fer ou regagn ou boul."  
Prenses la ti panse, "Li ko z nenport, sa enbesil la! Kot li kapav sorti dan sa basen la? Me ... me li kapav al rod 
mo boul. Ki mo pou perdi? Mo promet li tou, bous so lizie, gopia la."  
- " Rayt! Si ou reysi ramenn mo boul, mo axepte fer tou seki ou dimande."  
San perdi letan krapo la  ti plonze, ti al dan fon basen lasours. Enn timama apre li ti reparet ar boul la dan so 
labous. Li ti avoy li dan sek. Pa bizen dir, prenses la ti sot lor so boul, ramas li. Li ti telman kontan ki li bliye 
krapo net. Lor vites li ti retournn so lakaz. Kra po la ti kriye, "Atann prenses, ou ti promet ou pou amenn 
mwa ar ou." Me prenses la pa ti gagn letan arete pou ekout li.  
Lelandime ler li pe pas atab pou dine li tann enn tapaz bizar, koumadir kikenn ti pe mont bann mars leskalie 
an-marb. Flap! Flap! Enn t ipe pli tar kikenn ti tap laport dousma e ti dir: 
'Ouver laport prenses eme,  
Ouver laport ou bieneme!  
Rapel parol nou'nn partaze  
Dan bor lasours bien kler, bien fre.'  
Prenses la ti galoupe, al ouver laport e la divan so lizie krapo malang ti pe diboute. Li ti  finn bliye krapo net. 
So leker ti bat for -for, li ti trouv nwar. Vit -vit li ti ferm laport, retournn dan so plas. Lerwa, so papa, ti 
konpran ki kiksoz  ti pe fer so tifi per.  
42 
 - "Ki pe fatig twa mo tifi?"  
- "Ena enn krapo malang kot laport. Yer ler mo boul ti tom dan basen, li ti al tir li apre ki mo ti promet li mo 
pou les li viv ar mwa isi. Mo ti kwar zame li ti pou kapav sorti dan so basen. Me li la kot laport e li ole rant 
anda n, isi."  
Pandan ki li ti pe koze krapo la ti retap laport e  ti dir: 
'Ouver lap ort prenses eme,  
Ouver laport ou bieneme!  
Rapel parol nou'nn partaze  
Dan bor lasours bien kler, bien fre.'  
- "Mo tifi, to finn donn to parol. Parol done, parol sakre. Al ouver laport, fer li rantre."  
Kouma laport  ti ouver krapo la sot -sote ti rantre, al di rek kot latab. "Met mwa lor sez koste ar ou," li ti dir. 
Ler ti met li lor sez li ti dir, "Met ou lasiet divan mwa pou mo manz ladan." Ler li ti finn bien manze li ti dir, 
"Mo bien fatige, sarye mwa, amenn mwa dan ou zoli ti lili." Prenses la ti pran li da n so lame, al poz li lor so 
prop lorye, dan so prop lili e la li ti dormi tout lanwit. Kouma barlizour ti paret dan les , krapo la ti sot depi 
lili, desann leskalie, sorti , ale.  
Prenses la ti panse ki tou so traka ti'nn fini anplas.  
Me non! Kouma lanwit ti tonbe krapo ti revini e ti’ena mem sinema kouma lavey. Trwaziem nwit 'si parey. 
Me gramaten katriyem zour prenses la ti gagn sok. Olie krapo dan so lili, ki li ti trouve? Enn zoli prens ar pli 
zoli lizie lor later ti pe dibout kot so lili.  
Lerla li ti rakont so zistwar. Enn move fe ti zet enn move sor lor li, ti fer li vinn enn krapo.  
- "Mo ti pou res koumsa tank ki enn prenses pa ti vinn delivre mwa, les mwa pas tr wa lanwit lor so lili. Mo 
sel dezir aster se ki ou vinn ar mwa don rwayom mo papa kot nou va  selebre nou maryaz. Mo promet ou 
mo pou kantan ou lavi -lamor."  
Kouma zot dwatet devine prenses la pa ti tarde pou axepte. Ler zot ti pe koze mem enn gran kales rwa yal 
tire par wit seval dekore ar plim zean tou kouler ek arne anlor , ti arive, eskorte par H enry, serviter lwayal 
nou prens. Depar ti fer dan lazwa, maryaz ti fer dan pli gran lazwa e zot ti viv ere ansam dan ankor pli gran 
lazwa. ... Zistwar fini.  
 
ENN PE SER EK SO MADAM  
Enn fwa dan enn pei ti ena enn peser ki ti viv dan enn ti lakaz lapay dan bo rlamer ansam ar so madam. 
Misie la, toule -bomaten, boner li ti kit so lakaz al dan bor dilo, asiz lor enn ros, fil so lalign, get so bouson 
danse lor dilo. Toulezou r mem zafer. Enn zour enn kout sek so bouson ti koule, so lalign ti redi. Li ti ris so 
lalign e dekouver enn gro pwason dan so lamson. Pwason la ti dir li, 'Pa touy mwa misie peser. Mwa mo pa 
enn vre pwason; mo enn prens ki ena pouvwar mazik. Remet mwa dan  dilo, les mwa'le.' ' Ayo!' peser la dir, 
' Pa bizen ou trakase. Ki mo pou fer ar enn pwason  ki konn koze? Al kot ou desten apel ou.' Li ti met li dan 
dilo. Kouma zekler pwason la ti plonz dan fon me deryer li ti ena enn long filwar disan.  
Kan peser la ti retournn so lakaz, li ti rakont so lavantir ar so madam.  
- 'To'nn nek larg prens -pwason la k oumsa? To pa'nn dimann li nanye?' madam la ti dimann so mari.  
- 'Non. Ki mo ti bizen dimande?' misie la ti dimande.  
- Ayo bourbak! Nou viv dan enn ti lakaz lapay. N anye mo pa ena. Mo viv lavi mizerab. E twa to pran mo sans 
to zet dan dilo. Voryen! Ale, ret ourn laba, dir to prens -pwason donn nou enn gran lakaz tol ek bardo ar enn 
lavarang vitre.'  
Nou peser  ti ezite me li ti rod toultan fer plezir so madam. Li ti retou rn borlamer. Lamer ti zonn ek ver. Li al 
dibout dan bor dilo, li ti dir, 
'O Prens Pwason Los ean 
Ekout, ekout mo tourman.  
Mo madam marye, ayo,  
Enn pikan dan lipie,  
Pe dir ou pa bliye so kado.'  
Pwason la naz ver laplaz e dimann nou peser, 'Dir mwa ki li 'le? ' 
- 'Prens -Pwason, kouma pou dir sa? Mo madam marye panse ki mo ti bizen dimann ou enn rekon pans avan 
larg ou dan dilo. Ou kone, li panse ki nou lakaz lapay tro tipti, tro malang, tro mizer. Li ti'a kontan viv dan 
enn gran lakaz tol ek bardo ar enn lavaran g vitre ek enn gran lakour.'  
43 
 - 'Al lakaz! Ou madam pe atann ou dan so gran lakaz tol ek bard o ar enn lavarang vitre ek enn gran lakour.'  
Nou peser ti retourn kot li. Li ti trouv so madam divan laport enn gran lakaz tol ek bardo ar enn lavarang 
vitre ek enn gran lakour.  
- 'Rantre! Rant dan mo lakaz. Li pa pli korek ki to lakaz lapay?'  
Enn zoli lak az. Ti'ena salon, salamanze, lakwizinn, saldeben, drenaz, 3 sanmakouse ek enn gran lavarang 
vitre. Akote lakaz la ti'ena enn verze plen ar toutsort kalite fri; par deryer ti'ena enn potaze plen ar legim, 
bred ek zepis; divan lakaz la ti'ena enn gran parter  garni ar fler; dan enn kwen lwen ar lakaz la ti'ena enn 
baskour kot poul, kok, pousen, kanar, pentad plen latmosfer ar zot prop lamizik.  
- 'Anfen nou pou kapav viv ere!' peser la ti dir. 
- ' Va gete ki arive!' madam la ti dir. 
Tou ti mars korek -korek pand an detrwa semenn. Enn zour madam la ti dir so misie, 'Sa lakaz la tro tipti. 
Peyna plas pou bouze. Lakour sere, lakaz sere, baskour sere. Kouma pou viv dan  sa prizon la? Al dimann to 
prens -pwason donn nou enn sato.'  
- 'Ayo, pa dimann mwa al redimann li kad o. Mo pou gagn latet. Mo per li sap lor kal. Mo panse nou bizen 
satisfe ar seki nou ena.'  
- 'To tro bet! Ale, al dimann li e to gete li pou fer mwa plezir.  Ale monwar, pa per'.  
Peser la ti pran sime borlamer. So leker ti lour. Ler li ti arive li trouv ki l amer ti ble fonse e bien tris. Li ti 
dibout dan bor dilo e ti dir kouma premie fwa,  
'O Prens Pwason Losean  
Ekout, ekout mo tourman.  
Mo madam marye, ayo,  
Enn pikan dan lipie,  
Pe dir ou pa bliye so kado.'  
- 'Ki li 'le aster?' Prens -Pwason  ti dimande.  
- 'Li 'le viv dan enn sato', peser la ti dir. 
- 'Al lakaz, ou pou trouv ou madam dan lantre so gran sato.'  
Peser la ti retourn kot li e ti trouv so madam dan lant re enn gran sato.  
- 'Get mo sato, li pa mari -siper hen? Ki to dir?', madam la  ti dir. 
Sato la ti telm an extra ki mem lerwa koumans ti zalou. Enn trale serviter, enn trale lasam dekore par gran -
gran artis, meble ar meb an lor; par deryer ti ena enn zarden pl i gran ki zarden Panplemous e pli deryer ti 
ena enn park imans kot ti ena toutsort kalite zanimo, dep i lelefan ziska yev; akote sato la ti ena lekiri seval 
ar omwen 50 zoli bebet bien nouri ek antrene.  
- 'Aster nou bizen satisfe dan nou sato. Ki nou bizen anplis?' peser la ti dir so madam.  
- 'Pa kone. Les nou al dormi. Dime nou gete.'  
Zot ti al dormi. Bon er gramaten madam la ti pens so mari, obliz li leve.  
- 'Leve ta pares. Degaze, degaze! Nou bizen vinn lerwa.'  
- 'Vinn lerwa? Mo pa anvi vinn lerwa, mwa.'  
- 'Mwa mo anvi.'  
- 'To enn madam. Kouma to pou vinn lerwa? Pwason -Prens pa pou kapav fer twa vinn lerw a.' 
- 'Get sa bonom! Aret zaze! Pa pe dimann twa to lopinion. Zis fer seki dir twa fer. Mo bizen vinn lerwa. 
Enpwensetou!'  
Lafreyer dan leker, sagre n dan lizie, peser la ti repran sime borlamer. Ki pe ariv so madam? Kifer li ole vinn 
lerwa? Lamer ti vinn g ri fonse e ti kouver ar lekim. Li re -apel Prens -Pwason  
'O Prens -Pwason Losean  
Ekout, ekout mo tourman.  
Mo madam marye, ayo,  
Enn pikan dan lipie,  
Pe dir ou pa bliye so kado.'  
- 'Ki li'le sannkoutla?' Prens -Pwason ti dimande.  
- 'Ayo Prens -Pwason, sannkoutla mo madam ole vinn lerwa.'  
- 'Al lakaz, li finn fini vinn lerwa.'  
Nou peser ti retourn lakaz. Ler li ti ariv pre kot sato, li ti trouv rezi man lor reziman solda pe fer parad, pe 
mars lefrayt; tenk ek kanon dan defile, lorkes militer divan -divan. Ler li ti rant dan sato li ti trouv so madam 
44 
 lor enn gran tronn an lor ek diaman e lor so latet ti ena enn kouronn an lor; sak kote so tronn sis fidone r, enn 
pli gran ki lot, ti pe diboute, fer leskalie.  
- 'To kontan? Aster to finn vinn lerwa,' peser la ti dir so madam . 
- 'Normal!'  
- 'Aster mo konpran kifer to ti'le vinn lerwa. Nou dan bien. Nou ena tou seki nou bizen.'  
- 'Pa kone,' madam la ti dir. 
- 'Kifer to dir sa?'  
- 'Mo pa ena tou seki mo bizen. Enn lerwa pa osi gran, osi pwisan ki enn anperer. Wi, aster mo kone k i mo 
bizen. Mo bizen vinn pli gran anperer, lerwa tou bann lerwa,' madam la ti dir. 
- 'Nou bizen satisfe ar seki nou finn gagne,' peser la  ti dir so madam. 'Tou manier Prens -Pwason pa kapav 
fer twa vinn anperer.'  
- 'Get sa! Mwa ki lerwa, twa to mo esklav. Mo donn twa lord al dir to pwason ki mo bizen vinn anperer, 
to'nn tande.'  
Nou peser ti santi ki zot ti pe al tro lwen, ki maler  ti pe lev latet deryer laport. Li ti per ki Prens -Pwason plen 
ar zot. Lerla ti pou bizen pey lepokase. Ler li ti ariv lor lakot,  lamer ti bien nwar, labou -labou e rafal siklonn ti 
pe fer tourbiyon lor dilo. Li ti pran kouraz, dibout lor laplaz e dir,  
'O Pren s Pwason Losean  
Ekout, ekout mo tourman.  
Mo madam marye, ayo,  
Enn pikan dan lipie,  
Pe dir ou pa bliye so kado.'  
- 'Ki li bizen  ankor,' Prens -Pwason dimande.  
- 'Li anvi vinn anperer.'  
- 'Oke! Oke! Al lakaz, al zwenn ou anperer,' Prens -Pwason ti dir li.  
Ler li ti ariv kot li, nou peser ti trouv so madam lor enn tronn grander sitadel. Otour li ti ena enn trale lerwa, 
prens, prenses,  kardinal, levek, ambasader kalite lor kouler ki ti pe azenou divan li pou montre zot respe ek 
zot soumision.  
- 'Ala to zoli, ala to gran! Anfen nou finn gagn tou seki nou ti anvi,' peser la ti dir so madam.  
- 'Tou? To latet pa bon, pagla?' madam la  ti dir ar saler. ‘Mo bizen vinn lepap ’. 
- 'Lepap? Enn fam lepap? Tou manier kapav ena zis enn sel lepap. E lepap ankor vivan.  
- 'Kisannla finn dimann twa to lopinion? Finn donn twa enn lord. Ekzekite. Sinon!  
Ler li ti ariv kot lakot divan siklonn ti pe desir les iel ek later. Bann vag demonte, bouyone ti pe mont kouma 
montagn ziska lesiel e vinn kraz kouma loraz -zekler lor brizan. E na pirog ti tas lor pie. Apart enn ti bout 
lesiel ble leres lesiel ti rouz -flam, kouler lanfer.  
Nou pov peser ti pe tranble ar freyer,  so leker ti pe bat dan mole. Timid -timid lor laplaz li ti dir, 
'O Prens Pwason Losean  
Ekout, ekout mo tourman.  
Mo madam marye, ayo,  
Enn pikan dan lipie,  
Pe dir ou pa bliye so kado.'  
- 'Ki zot'le ankor?'  
- 'Vinn lepap.'  
- 'Rayt! Al rezwenn ou madam ki finn  fini vinn lepap.'  
Ler li ti retourn lakaz li trouv so madam lor enn tronn oter enn gratsiel, enn kouronn zean lor so latet, enn 
filwar ti kouronn otour so likou ek enn lafoul anperer, lerwa, prens, prenses, kardinal, levek, diniter, 
anbasader pe asiz kot so lipie pou eksprim zot respe ek soumision divan so Grander. Tout otour ti ena enn 
lafore flanbo toutsort oter. Ot er montagn, oter kolinn, oter mel -ros, oter nik karya.  
- 'To kontan? To finn ariv lor top,' li ti dir so madam.  
- 'Dime nou gete,' madam la ti dir. 
Madam la ti pas enn lanwit blans, azite, tourne -roule. Sey dormi mem me, abba, lizie pale ferme. Biento 
barlizour ar enn penso timid ti koumans met kouler dan lorizon. Pli tar enn reyon soley ti travers lafnet, 
vinn sikann so lizie. Madam la ti sap lor kal. Kifer li pa kapav anpes soley leve? Kifer li pa kapav donn lord 
45 
 lalinn, bann planet, bann zetwal, bann gal axi? Kifer? Li bizen sa pouvwar la. Wi, samem li bizen. Kontrol 
liniver.  
- 'Al dir to pwason mo bizen pouvwar pou kontrol liniver? Al dir li toutswit!'  
Deor later ti pe tranble, volkan ti pe pet dife, siklonn ti pe kraz partou. Kabose, tranble -tranble nou pov-pov 
peser ti mars dan marenwar pandan ki loraz ti pe sakouy liniver. Lamer araze ti pe kime dan nwar. Apart 
enn tras lekim parsi -parla pa  trouv nanye. Peser so lavwa apenn ti sorti, telman li ti onte ek per.  
'O Prens Pwason Losean  
Ekout, ekout mo tourm an. 
Mo madam marye, ayo,  
Enn pikan dan lipie,  
Pe dir ou pa bliye so kado.'  
- 'Ki zot bizen?' Prens -Pwason dimande sek -sek. 
- 'Pardon Prens -Pwason. Ou kone, mo madam panse ki ti'a bon si koumadir li ti kapav kontrol lalinn, soley, 
... liniver ...  
- 'Koumsa hen! Bon! Al lakaz kot ou madam dan zot vie lakaz lapay !'  
... ZISTOIR FINI  ... 
 
ZISTWAR TOM POUS  
Enn fwa dan enn pei ti ena enn pov bisron k i ti pe asiz dan so ti lakaz pandan ki so fam, koste ar li, ti pe 
rakomod vie lenz.  
- "Ayo!" misie la ti dir so madam, "Ala lavi tris, ala lavi rann! Nou kouma de zako sagren. Nou peyna zanfan 
pou egey nou lavi, tandik ki lezot zot ge, zot ere ar zot zanfa n." 
- "Ki mo pou dir twa?" so fam dir li ar enn soupir, ler li pe anfil so zegwi. "A yo Zezi -Marie, si mo ti ena zis 
enn zanfan, enn sel, mem si li ti zis enn ti bout, pa pli gran ki mo pous, ala mo ti pou ere la! Mo ti pou donn 
li tou mo lamour."  
Mirak ti arive. Detrwa mwa pli tar madam la gagn enn ti baba, enn zoli ti baba, for, frengan,  gayar me pa pli 
gran ki enn pous. Zot pa ti gagn drwa plengne, zot ti panse. Zot ti finn gagn seki zot ti pe rode.  
Zot ti apel li Tom Pous. Li ti grandi dan boukou lamour.  Zot ti bien nouri li. Akoz samem li ti bien portan me 
li ti res grander enn pous. S o lizie ti briye. Li ti enn bonom bien -bien malen ki ti konn debrouy so difil.  
Enn zour bisron la ti pe prepare pou al sers dibwa dan lafore. Li ti bien prese. Tom Pous tan n li dir ki li ti pou 
kontan si kikenn ti kapav amenn so saret pli tar pou sarye dib wa. "Papa," Ti -Tom dir, " les sa dan mo lame. 
Kouma to pare, saret rekta pou lor baz." So papa ti riye.  
- " Kouma to pou fer mo ti bout? Oter to peyna pou trap renn."  
- " Pa traka papa. Mo fer mama met arne ar seval e lerla mo rant dan zorey seval, mo dir li kot bizen ale."  
- " Rayto, nou seye, nou gete."  
Kan so ler ti arive, mama Tom atle seval ar saret, e apre li ti plas Tom Pous dan zorey seval la. Depi dan 
zorey seval no u ti bout bonom  ti koumans diriz bebet la. Li ti kriye "haysh" pou fer li avanse e "  ho" pou fer 
li arete. Koumsa san problem li ti amenn saret la kot ti bizen, san okenn difikilte. Me lor sime de etranze ki ti 
pe pase tann enn lavwa pe dir "dousma babou, dousma".  
- "Drol!" enn dir. "Mo tann enn sartie koz ar seval, me sartie la envizib."  
- " Bien drol!" lotla dir. "Anou swiv saret la pou kone kot li pe ale."  
Saret ti rant dan bwa; de etranze ti swiv saret ziska ki zot ti ariv kot bisron ti pe travay. Ler T om Pous ti 
trouv so papa li ti kriye, "Papa, papa , ala mo la. Saret pare, tou korek.  Aster desann mwa." So papa ti trap 
seval ar enn lame, ar so lot lame li ti tir so garson depi dan zorey seval, poz li lor enn gran fey tann. Tom 
Pous! Dir ou lerwa pa ti so kouzen. De etranze la pa  ti'le kwar zot lizie.  
" To kone", enn ti dir lotla, " sa ti vakabon la kapav fer nou vinn ris si nou amenn li partou, fer dimoun peye 
pou vinn get li. Bel tamasa, bel pitay! Nou bizen aste li." Zot toulede ti al koz ar bisron la,  dimann li komie li 
pou rode pou so ti bout piti.  
- "Ar nou li pou dan bien, plis ki  aster."  
- "Vann mo zanfan? Mo prop disan? Gard ou lamone!"  
Ti-Tom ki ti finn tann sa tranzaksion la, grenp ziska zepol so papa e lerla dousma dan so zorey li dir li, " Pra n 
zot kas 'Pa, les zot pran mwa. Pa traka, mo pou retourn lakaz."  
Finalman bisron la  ti aksepte vann Tom pou enn gro bout lor.  
46 
 - " Kot to'le asize?" enn ladan ti dimann li.  
- " Met mwa lor rebor ou sapo, koumadir mo lor mo balkon. Mo va kapav mars toutotou r e admir bote 
lanatir."  
Zot ti axepte. Kan Tom ti fini dir orevwar so papa, zot ti deklase. Zot marse mem ziska tanto, ler labrim leve. 
Lerla Ti -Tom ti dir, " Mo fatige, poz mwa anba." Etranze la tir so sapo, poz Tom lor enn plot later dan bor 
sime kot en n karo fek laboure. San perdi letan Ti -Tom ti tire, galoup dan rigol e rant dan enn trou lera. 
"Salam, grandimoun, mo fonndos; prosenn fwa vey bien ti dimoun." Zot ti rod li partou, fons enn baton dan 
tou bann trou. Abba pou zot! Tom Pous bien -bien lwen. L etansa, ti finn fini fer nwar e de etranze la, deko n, 
ti oblize retournn kot zot, lame vid, pos vid.  
Kan Tom kone nepli ti ena danze , li ti sorti depi dan so trou. Pa fasil mars dan enn karo fek laboure. Si glise, 
tonbe kapav gagn bien dimal. So sans pou l i, li ti trouv enn gro lakok kourpa. Sa enn bien zo li lakaz pou pas 
lanwit. Pa dir ou! Ti -Tom ti kas enn poz. Zis kouma li ti pe koumans gagn somey li ti tann de zom koze.  
- " Bizen fer enn lespri kouma pou tor Monper so lor ek larzan", enn ti dir lotla.  
- " Les sa dan mo lame", Tom ti kriye.  
- " Ki sa tap az la?" voler la dir, leker bat dan mole, " To pa'nn tann kikenn koze?".  
Zot toulede ti dres zorey.  
- "Amenn mwa ar zot e mo pou montre zot kimanier balye karo", Tom ti dir. 
- " Me kot ou ete", zot ti dima nde.  
- "Get anba e veye kot son la sorti."  
Apre enpe rode zot ti trouv li; zot ti pran li dan zot lame.  
- " Eta ti vakabon! Kot to kapav ed nou?"  
- "Mo kapav rant atraver antivol dan lakaz Monper e lerla avoy zot tou seki zot anvi."  
- "Enn mari lide sa! Vi nn ar nou, nou gete ki to kapav fer."  
Ler z ot ti ariv kot lakaz Monper, Tom ti pas par baro, rant dan lasam e koumans kriye for -for, "Zot'le mo 
avoy zot tou seki ena isi?". Bann voler la ti krake ; zot ti sipliy li koz dousma, pa koz for, tansion li kas som ey 
bann ki dan lakaz. Tom ti fer sanblan li  pa konpran, li ti koz pli for ankor. "Koze, avoy tou, pa avoy tou?". 
Kwizinier ki ti pe dormi dan lasam akote, leve, ekoute. Me kouma nou de voler ti finn al kasiet li pa ti tann 
nanye.  
De voler la apre enpe leta n ti regagn kouraz. Zot ti revinn kot lafnet, zot ti dir Tom aret fer so zokris, avoy 
tou lamone ki ena. "Aaan!", Tom ti dir pli for ki li kapav, "Zot ole koken tou lamone Monper? Avoy lame, mo 
donn zot tou." Sannkoutla kwizinier ti tann tou, konpran tou. Li ti deboule depi so lili,  galoupe, al ouver 
laport. Bann voler la ti kas pikan, tire, koumadir dife dan langka. Madam kwizinier la ti seye mem trouv kler 
dan nwar me abba. Li ti al rod enn lalimer. Letan li ti pran pou retourne, Ti -Tom ti fini gagn letan  pou al 
kasiet dan langar a kote lekiri. Madam la  ti retourne, rod dan tou kwen, anba, lao. Tou ti paret normal. Li ti 
desid pou real dormi. Sirman li ti reve lizie gran ouver, li ti panse. Nou ti bout bonom ti mars kat -pat dan 
lapay ziska ki li ti trouv en n ti kwen siper pou dormi l eres lanwit dan konfor ziska gramaten kan li ti pou pran 
sime so lakaz. Me kouma nou kone souvan -souvan lavi kriel kas nou konte ar tabisman lamerdman.  
Madam kwizinier la ti desid pou leve boner, avan soley leve, pou al nouri ban n vas. Li ti al direk dan l angar, 
pran enn pake lapay - nou pov ti bonom ti pe dormi ladan. Ler so somey kase, ki li trouve? Li ti dan lagel vas. 
"Ayo mama! Ki mo finn fer pou rant dan lagel moulen?" Me bien vit ti malen la ti konpran ki ti pe ariv li. 
Bizen tir enn plan pou anpes l edan vas fer satini ar li. Li tik parsi, li trik parla ziska li reysi rant dan vant vas la 
entak. "Fer nwar isi! Parye zot finn bliye met enn lenpos pou les lalimier soley rantre! Bann fatra la! Enn ti 
labouzi pa ti pou detro!"  
Mem li sey fer fas, li pa ap resie ditou seki pe ariv li. Pli grav se ki manze vas ti pe kontinie desann e plas dan 
vant ti pe koumans manke. Alafen li ti desid pou kriye pli for ki li kapav, "Ase manze, aret donn mwa 
manze!" Madam kwizinier ki ti pe tir dil e ar enn vas retann enn lav wa me pa trouv personn. Sannkoutla li ti 
sir mem lavwa ki yer swar sa. Telman li per, li ti sap lor stoul, li tonbe, devir seo dile. Li ti galoupe, li al get so 
patron.  
- "Monper, Monper! Nou vas pe koze."  
- " Ou fol ou!"  
- "Vin n gete oumem."  
Ler zot ti ariv dan lekiri, Monper ti tann vas la dir, "Ase manze, aret donn mwa manze!" Monper ti kaye. Sa 
vas la posede par move lespri. Li ti donn lord fer touy li toutswit. Zot ti touy li, al zet so trip dan depotwar.  
47 
 Pov Tom! Li ti fer tou pou sorti. Pa fasil! Zi s kouma li ti pe al tir so latet deor enn lot maler ti arive. Enn 
loulou afame ti fransi lor trip, aval tou enn sel bouse. Ki pov Tom ti kapav fer  fer? Pov djab la! Li pa ti perdi 
kouraz. Ti bizen met enn lak ar loulou.  
- "E mo dalon, mo ena enn mari tiyo pou twa."  
- "Ki tiyo?"  
- "Ena enn lakaz kot, si konn rantre, gagn manze kalite lor kouler. Manze ziska rasazie."  
- "Ki kote? Kouma pou rantre?"  
Tom Pous ti explik li sime pou al so prop lakaz e kimanier pas par enn ti trou sere dan lakav pou rant dan 
lakwizinn. Dir ou loulou pa ti bizen enn deziem envitasion. Sa swar lamem li ti pran direksion lakaz Tom 
Pous, pas par trou sere dan lakav, rant dan lakwizinn, koumans manze, bwar ziska ki so vant gonfle kouma 
enn tenk. Ler li ti desid pou ale, li pa kapav  parski so vant ti vinn telman gro ki li nepli ti kapav pas par trou 
da lakav. Li ti'nn tas dan piez. Tousa ti dan plan Tom. Li ti kas enn poz dan enn ti kwen vant loulou e 
koumans sante for -for. 
- "Ti-kou ti kou touy loulou  
Baton pi ondenn pou lougarou.  
Titalber gagn maloker  
Tiglaketig dendenkouden."  
- " Shouuut! Aret fer tapaz! To pou lev tou dimoun."  
- " To ti bien amize talerla. Aster mo tour. Ti -kou ti kou touy loulou, ti kou ti kou touy loulou."  
Tou sa tapaz la ti kas somey bisro n ek so fam. Zot ti louk dan lakav. Zot ti trouv enn loulou ki ti finn may dan 
trou. Pa bizen dir, toulede ti gagn bien per me pa kapav kil parad... Bisron la ti pran enn lars e li ti donn so 
fam enn lafo. " Dibout deryer mwa. Mwa mo donn li enn kout lars lor so latet e twa to o uver so vant ar sa 
lafo la." Tom ki ti tann tousa kriye for, "Papa, papa mo dan vant loulou."  
Gran mersi Bondie, nou finn retrouv nou zanfan," bisron la ti dir. Li ti dir so fam pa servi lafo, tansion fer Ti -
Tom dimal. San perdi let an ar enn sel kout lars  li ti eklat latet loulou, lerla ouver so vant ar prekosion, 
delivre Tom Pous. Pa bizen dir ki kantite touletrwa ti kontan.  
- "Ayo mo garson!" , papa la dir, "nou ti kwar zame nou pa ti pou retrouv twa."  
- "Papa, papa mo finn fer enn gran vwayaz otour lemonn depi nou ti separe me mo kontan, plis ki kontan, 
rerespir ler fre nou lakaz."  
- "Kot to ti ale koumsa?"  
- " Mo ti rant dan trou lera, mo ti dormi dan lakok kourpa, mo ti vwayaz dan vant enn vas e apre mo ti perdi 
dan trip loulou. M o kontan aster mo finn retournn mo lakaz.  
- " Nou'si baba, nou'si! Ayo, tourn zorey! Zame nou pou vann twa ankor mem si ofer nou pli gran trezor."  
Zot ti may li, zot anbras li, bengn li, met zoli lenz nef ar li, donn li pli bon manze, lerla met li dan so l ili pou li 
repoze. .. Zistwar fini.  
 
ZISTWAR SANTEKLER EK PERTELOT  
 
1. SEZON PISTAS MARON  
- 'Pistas maron finn pare lor flan montagn. Nou'ale vit -vit plen nou boyo avan zako al fer piyaz,' Santekler 
dir so madam, Pertelot.  
- 'Avek plezir,' Pertelot dir. ' Nou profite, pas enn vakans ansam.'  
- 'Pa manti! Pa manti! Pa manti ditou!' Santekler ti sante for -for. 
Misie Kok ek Madam Poul  ti pran sime montagn pou pas lazourne e kouma letan ti peper zot pa ti prese 
pou retourne. Ler labrim ti koumans leve, kan ler ti finn arive pou retourn lakaz, zot vant ti telman lour ar 
pistas ki marse zot nepli ti kapav. Ena panse ki zot ti vinn pares. Mwa mo pa kone. Anfendkont Santekler ek 
Pertelot ti deside ki zot tro enportan pou marse kouma kreatir ordiner.  
Donk Santekler ti desid pou konstrir enn karyol pou so bieneme ar lakok pistas maron. Bien -bien vit enn 
karyol tip -top ti dibout lor baz. San perdi letan Pertelot ti rant dan karyol, dir so mari pran plas seval pou ris 
karyol.  
- ' Non! Non! Non! To pe fer riye! Silefo mo asiz dan plas kose me pa dimann mwa ranplas seval.'  
Zis sa moman la enn kanar, kwak -kwake ti vini. Li ti kriye for -for, 'E voler, vakabon, fenean ki zot pe fer lor 
mo teren. Atann, aster zot pou kone!' San perdi letan li ti tom lor Santekler pou donn li en n rakle. Me 
48 
 Santekler pa  ti kone ki apel kil parad. So plim ti drese, li ti tik ar lapat gos, flank enn kout zergo ar lapat 
drwat, tik ar lapat drwat, flank enn kout zergo ar lapat gos. Kanar ti zet zarm, dimann pardon. Santekler  ti 
met so kondision. Kapav  pardonn li zis si li ti aksepte ris karyol Santekler ek Pertelot. Kanar pa ti kapav 
refize. Li ti aksepte. Santekler ti chombo renn e donn lord.  
- 'Haysh kanar, haysh! Rise sa karyol la, vit.  
Karyol  ti demare lor vites.  
Apre ki zot ti finn kouver enn bout  sime zot ti zwenn zegwi ek zepeng ki ti pe marse ansam dan bor larout.  
- 'Stop!' zegwi ti kriye. "Donn enn ti seke ar zot. Pe fer telman nwar ki sime nou pa pe trouve. Ena telman 
lapousier ki respire pa pe kapav.'  
Zegwi ti rakonte kimanier li ek so kamwad  zepeng ti pe telman amize dan enn tavern detrwa mil pli lwen ki 
zot ti'nn bliye get ler. Li ti dimann Santekler si li kapav donn zot enn lif dan so zoli karyol. Santekler ti get zot 
bien. Li  ti panse ki kouma zot ti meg -meg zot pa pou pran tro boukou plas . Li ti dir zot monte.  
- 'Monte, monte vit -vit! Souy lipie avan rantre! Tansion! Pa kraz kor mo Pertelot!'  
Bien -bien tar aswar zot ti ariv kot enn lotel. Pa kapav kontinie vwayaze dan nwar. Tro danzere. Lot kote pov 
kanar ti telman fatige ki li ti pe balot -balote agos -adrwat, adrwat -agos. Santekler ek Pertelot ti desid pou 
pas lanwit dan lotel. Propriyeter lotel pa ti tro kiin donn zot e nn lasam. Li ti per tansion zot bann fos -kliyan. 
Me kouma zot koz enn langaz bon manier e zot ti donn li enn dizef fre ki Pertelot ti ponn sa zour la mem, 
propriyeter la desid pou fer zot konfians. Anplis Santekler ti promet pou donn li kanar la ki, dapre nou 
konper, rekta ponn enn dizef sak zour. Nou de konplis ti komann enn bon repa ek pli bon diven. Zot ti pas 
enn bon moma n avan zot al dormi.  
Boner lelandime gramaten , kouma barlizour pwente dan lorizon e ler tou dimoun ankor pe dormi, Santekler 
ek so mad am ti leve, pran dizef ki zot ti donn patron lotel, pers enn ti trou, aval so andan e zet so lakok dan 
foye. Zot ti tom lo r zegwi ek zepeng ki ti ankor pe dormi, chom zot par lilou, fons enn dan sofa patron la ek 
lotla dan so mouswar. Apre zot ti glise -ale. 
Selman kanar ki ti pe dormi deor tann zot pe vini. Li ti plonz dan larivier ki ti pas akote lotel e lor vites li ti 
fonn . 
Pli tar ler propriyeter lotel la ti leve e li ti pran so mouswar pou souy so figir normal zepeng pik li e rey so 
figir. Ler li ti al dan lakwizinn pou pran enn labrez pou alim so pip, lakok dizef ti eklat dan so figir e lasann ti 
rant dan so lizie.  
- 'Ayo Bondie!' li ti dir. 'Tou pe mars traver zordi.'  
Dekouraze, li ti larg so lekor lor so sofa e zegwi rant dan so deryer. Li ti kriye a r douler ek ar laraz. 'Mo sir sa 
de la sa,' li ti panse. Li ti al rod zot dan zot lasam. Abba! Zot ti fini flonn.  
Lor sime  lakaz , Santekler bek enn ti dou lor lalev Pertelot e dir li 'Pa fasil ar twa Pertelot.'  
- 'To kontan mwa mo gro toutou?'  
- 'Pa fasil ar twa mo dir twa.'  
- 'Kifer?'  
- 'Pa fasil pou viv ar twa; me enposib pou viv san twa.'  
 
2. LOUGAROU ZWENN TASE  
Enn lot zo ur Sant ekler ek Pertelot ti desid pou al vakarne. Konper Santekler ti ranz enn siper kales kat -larou 
rise par sis lera -miske. Lor sime enn sat ti aret zot e ti dimann zot kot zot pe ale.  
Santekler ti reponn:  
'Tikou -tikou touy loulou  
Nou'al regle kont ar lougarou.'  
- 'Les mo vinn ar zot,' sat la ti dimande.  
- ' Monte, monte!' Santekler ti dir li. 'Tansion tonbe! Haysh lera -miske, haysh!  
‘Napa fane dan mo kales,  
Tansion kraz kor mo Pertelot.  
Lera -miske pa per kas kot,  
Roule -roule zoli kales.  
Tikou -tikou tou y loulou  
Nou'al regle kont ar lougarou.'  
Enpe pli lwen , enn janta, enn dizef, enn kanar, ek enn zepeng dimann li enn lif. Santekler ti ramas zot tou.  
49 
 Ler zot ti ariv kot lougarou , li pa ti la. Lera -miske ti ramas kales dan langar, Santekler ek Pertelot ti anvole , al 
kas enn poz lor biim, sat la al asiz kot foye, kanar la rant dan levie lakwizinn, zepeng rant dan lorye, janta al 
tini lekilib lor lento ek dizef anroul limem dan serviet.  
Ler lougarou ti retourn lakaz, li ti al kot foye pou alim dife. Laba sat ti avoy lasann dan so lizie. Li ti galoup 
kot levie pou lav so figir kan kanar ti fann dilo lor li. Ler li ti sey souy so figir, dizef dan serviet kraze, ti fann 
partou lor li. Plen, ankoler, degoute li ti desid pou al dormi san manze. Kouma li ti poz so l atet lor so lorye, 
zepeng ti rant dan so lazou. La, li ti sap lor kal net. Kouma enn fou -firye li ti desann leskalie atout vites pou 
sorti deor. Me kouma li ti ariv lor pa laport , janta ti desann lor li vadire enn bom, kraz so latet, touy li sek.  
 
3. AKOZ S A PISTAS LA  
Pli tar mem sezon, Santekler ek Pertelot retourn lor flan montagn pou manz pistas. Sa lepok la pa ti'ena 
sinema. Zot ti tom dakor ki tou seki zot gagne zot pou partaz ande. Pertelot, gran malinn, zwenn enn pistas 
ekstra gro. Li chom tait,  gard tou pou li... Me malsans pou li, pistas la ti telman gro ki, ler li sey aval li, 
lemesan pistas ti tas dan so lagorz. Li ti sey tou pou kras li me abba, pistas la dir mwa ki la.  
- 'Osekour mo lamour! Vit -vit amenn enpe dilo, sinon mo mor.'  
Kouma enn fles l i ti pran direksion larivier. Ler li ti ariv dan bor dilo li ti dir:  
'Larivier, larivier donn mwa ou dilo!  
Pertelot, mo madam, laba lor montagn  
Pe toufe, pe trangle akoz enn pistas.  
Larivier, larivier donn mwa ou dilo!'  
Larivier reponn:  
'Santekler, Santek ler al kot Mamzel Zann,  
Dimann li pret enn kou so sentir laswa  
Pou kapav tir dilo depi larivier.'  
Kouma fles Santekler ti al kot Mamzel Zann. Ler li ti ariv laba, li  ti dir: 
'Mamzel Zann, Mamzel Zann donn sentir laswa  
Pou kapav tir dilo d epi larivier.  
Pertelot, mo madam, laba lor montagn  
Pe toufe, pe trangle akoz enn pistas.'  
Mamzel Zann ti reponn:  
‘Santekler, Santekler al sers kolie fler  
Anpandan dan zarden lor enn pie toulsi.'  
San perdi letan Santekler ti al sers kolie fler; Mamzel Zann ti donn li sentir laswa; li donn sentir laswa larivier 
ki donn li dilo pou Pertelot. Ler li ti ariv lor flan montagn ti deza tro tar. Pertelot ti fini mor.  
Santekler santi so leker ti pre pou eklate ar douler. Li ti plor telman for ki tou zanimo dan lafore  ti vini pou 
sey k onsol li. Sis lera -miske ranz enn korbiyar pou sarye lekor Pertelot. Tou bann lezot zanimo ti swiv. Anba 
pie pistas maron zot ti fouy so tom, met lekor Pertelot dan trou, kouver li ar later e lao net poz enn gro ros. 
Ler lanterman ti fini, tou zanimo ti ale. Santekler ti tousel dan so soufrans. Li ti koz tousel.  
- 'Pa ti fasil pou viv ar twa, mo koko. Me boukou pli difisil pou viv s an twa.'  
Enn gro sanglo ti eklat so leker. Li al rezwenn so Pertelot. ... Zistwar fini.  
SIFON MARMIT  
Enn fwa dan enn pei ti ena  enn misie bien -bien ris me so madam ti malad -malad. Zot ti'ena enn tifi. Enn 
zour madam la ti santi so ler ti pe vini. Li ti apel so tifi kot so lili e ti dir li, 'Beti, mo bizen parti pou fer enn 
gran vwayaz dan lesiel. Fer bon zanfan toultan mo gate, to  tande, toultan. Pa per! Depi lao mo pou vey 
twa.' Enpe pli tar li ti ferm so lizie pou toultan. Zot ti anter so lekor dan enn kw en zot zarden anba pie 
flanbwayan. Toulezour tifi la ti al vers so larm lor tom so mama. Li ti gard parol li ti donn so mama. L i pa ti 
fer move ditou. Ti lapli liver ti pe aroz fler lor tom so mama me avan flanbwayan koumans kolorye so bann 
brans ar petal dife misie la ti remarye. So deziem madam ti ena de tifi ki ti vinn viv ansam ar zot. Sa de tifi la 
ti bien -bien zoli me zot le ker ti bien -bien sal. Akoz samem zafer ti bien sal pou nou pov ti tifi.  
- 'Ki sa nenport la pe fer dan nou salon,' enn ladan ti dir. 
- 'Si to'le manze to bizen travay. Dan lakwizinn to plas, ar bann servant,' lotla ti azoute.  
Lor vites zot  ti ras so lenz, donn li enn vie rob perkal, avoy li dan lakwizinn. Pa bizen dir kouma zot ti sikann 
li. 
50 
 Boner gramaten ziska tar aswar li ti bize n travay: sarye dilo, lav lasiet, kwi manze, netway lakaz, servi 
manze, lav lenz, drese... Ler tou dimoun ti finn al dormi lerl a li ti sey repoz enpe lor enn gouni pre kot foye. 
Normal li ti kouver ar lasann ek dinwar. Pou boufonn li, so lantouraz ti pe ap el li Sifon Marmit. So papa ti fer 
sanblan li pa tande telman li ti per so madam ek so de tifi. Sifon Marmit ti desid pou soufe r ansilans pou pa 
anbaras so papa, ki ti vinn enn toutou depi lamor so premie madam ki ti konn gid li pou so prop dibien.  
Enn zou r papa la ti bizen parti pou okip so biznes lot kote dilo. Li dimann so madam ek de tifi la ki zot ti'a 
kontan li amene depi de or. Zot dir li amenn bizou, lenz otkoutir, parfen, materyo farde, soulie dernie 
model. Misie la ti prepar enn long lalis. Kan tou  dimoun ti finn al dormi, li  ti desann dan lakwizinn pou 
dimann so prop zanfan ki li ti'a kontan gagne kom kado. Sifon Marmit ti gagn sok ler li trouv so papa. Li ti dir 
so papa li pa bizen nanye, li ena tou seki bizen. So papa ti ensiste. Pou pa depler li , li ti dir so papa,  "Zour to 
pe retourn lakaz, donn mwa premie ti brans ki tous to latet." So papa ti retourn dan so lasam. Sa  swar la 
Sifon Marmit, so kote, ti sey dormi mem me abba.  
Apre enn labsans apepre enn mwa, misie la ti retourne, so valiz ranpli ar zoli kado. Letan pa ti gagne pou 
ouver valiz e deza de tifi la ti pe koumans lager. Sa pou mwa sa! Sa mwa ki ti dimande! Sif on Marmit ti gagn 
anvi for get so papa me pou evit dezagreman li ti prefer res dan lakwizinn. Pli tar so papa ti vinn get li ar enn 
ti brans kaliptis. San perdi letan li al plant li lor tom so mama e aroz li ar so lamour. Kouma mirak ti brans la 
ti pran ra sinn ek koumans grandi. Bien -bien vit li ti vinn enn zoli pie ar fey velour parfime. Kan divan ti 
soufle dan so f ey, vadire sante so mama ti abitie sant ar li kan li ti baba. Enn zour enn ti zwazo larkansiel ti 
vinn fer so nik lor pie la. Toulezour Sifon M armit ti amenn enn tipe timil pou li. Li nepli ti santi li tousel. 
Kouma li ti gagn enn ti letan , li ti souk deor , okip tom so mama, so pie kaliptis ek so zwazo. Li ti trouv so 
boner dan lamour partaze.  
Lane ki Sifon Marmit ti gagn dizwit  an, lerwa ti desid pou organiz enn gran fet pandan trwa zour pou permet 
so pli gran garson, Prens Eritie, swazir tifi ar lakel li  ti’a kontan  marye. Touleswar ti pou ena enn gran bal, 
tou tifi ki ti finn fini gagn dizwit  an ti envite. Trwaziem zour, zis minwi, Prens la ti pou deklar so lamour.  
Pa bizen dir! Tou dimoun ti fite. Bann demi -ser Sifon Marmit ti pe pas tou zot letan divan laglas. Toulede ti 
sir Prens ti pou swazir zot. Letansa nou eroinn ti kontinie fer so louvraz, okip tom so mama, so pie kaliptis 
ek so zwazo.  
Vandredi  ti arive. Zour premie bal. De demi -ser Sif on Marmit ti met zot pli zoli lenz e ti al dan bal dan enn 
karos. Sifon Marmit ti al get so belmer pou gagn permision pou al dan bal. Madam la ti riy dan so figir.  
- 'To'nn get to zar? To anvi fer boufon? Tou manier to ena louvraz pou fer.'  
- 'Mo'nn fini t ou mo louvraz pou zordi.'  
- 'Nou'al get enn kou!'  
Madam la ti al dan lakwizinn, pran enn vann plen ar lanti nwar ki Sifon Marmit ti finn fek fini triye, ti zet li 
dan lasann foye. 'Kan to'nn fini ramas to u sa lagren lanti la to kapav al dan bal'. Li ti vir so deryer, li ti sorti. 
So riye mesanste ti plen lizie Sifon Marmit ar larm. Li ti galoupe, al kot tom so mama pou rod sekour ek 
soulazman. Enn labriz fre ek dou ti fer pie la dans elegans; bann brans fr ot-frot lezerman enn kont lot, bann 
fey kalipt is sifle dousma kouma lalang enn klarinet e enn lavwa mizikal desann lor later.  
- 'Beti! Kifer to tris mo beti?'  
Sifon Marmit ti rakont so problem. Pie kaliptis ek zwazo larkansiel fer enn ti komite e lor vites  ti dres enn 
papie. San atann, enn gro niaz zw azo tou kouler ti desann lor baz, rant dan lakwizinn e dan lespas enn 
zekler tou lagren lanti ti retourn dan vann. Lerla, bann brans ek fey, bann zwazo ek papyon ti ranz enn rob 
diswar kouler lesiel ble garni a r zetwal. Apre, enn labriz kapitone ti sarye l i, amenn li dan bal. Ler li ti rant 
dan lasal tou dimoun ti gagn sok. Dimoun ti aret danse, lorkes ti aret zwe, tou lizie ti fixe lor li. Dimoun ti 
koumans mirmire. Kisannla sa? Premie fwa zot ti zwenn sa kalit e zoli tifi la. Enn viziter sorti dan enn lot pei? 
Prens Eritie ti vinn envit li pou danse e pou lerestan lasware li ti dans zis ar Sifon Marmit. Ler barlizour ti 
pwente dan les, nou eroinn ti profit enn moman kan so kavalie ti pe koz ar enn lot dimoun pou  tire, fonn 
depi laba. Kan prens la ti realize  ki finn arive, so leker  ti ranpli ar tristes. Pli grav ankor, li ti bliye dimann li so 
nom, so ladres telman bote misterye sa mamzel la ti manitiz so lespri.  
Deziem zour 'si mem parey.  
Trwaziem zour ti ena pli s exitasion parski sa swar la, zis minwi, Pren s Eritie ti pou fer lerwa konn so desizion. 
Tou bann tifi dan pei ti fer zot bes. Kan so de demi -ser ti fini sorti , Sifon Marmit ti al dimann so belmer 
permision pou al dan bal. Madam la, sannfwala ti zet trwa vann diri dan lakaz, dan lakour ; ti riy so riy e 
jabolik  e lerla ti retourn dan so lasam kot li ti servi so sarm pou anpes papa Sifon Marmit poz kestion. Deor 
51 
 pie kaliptis ek zwazo larkansiel  ti pe stennbay. P a ti ena pou dir zot nanye. Zot ti konn tou. Enn  galaxi zwazo 
tou kouler ti ramas tou bann lag ren diri pandan ki bann koutiryer liniver prepar so rob ek soulie anlor  
dekore ar perl ek diaman. Lerla enn tapi volan ti amenn li dan pale lerwa. Kouma li ti paret lor bor laport, 
Prens Eritie ki ti mosad -mosa d ti regagn so sourir e ti koumans danse. Li pa ti larg so kavalier prefere. Zis 
minwi tou lalimier  ti tengn. T i ena  enn roulman tanbour. Kouma lalimier ti realime enn gran mirmir sirpriz ti 
travers lasal.  Kavalier prefere Prens Eritie nepli ti la. Zot ti rode partou. Abba! Prens la enkonsolab. Resers 
kontinie. Lor peron pale prens la ti trouv enn kote soulie anlor  brode ar perl ek diaman. Li ti trap li, anbras li, 
pez li kont so leker, plore.  
Lelandime, bo ner prens la ek so konpagni ti koumans al lakaz par  lakaz pou dimann tou bann tifi ki ti finn 
fini gagn dizwit  an sey soulie la. Zour lekip la ti ariv kot bann Sifon Marmit, de demi -ser la ti koumans lager 
pou sey soulie la anpremie. Madam la ti bizen ente rvenir pou dir so pli gran tifi seye anpremie. Li ti mok so 
ti ser , telman li ti sir ki soulie la pou zis ar li. Kouma li ti fons so lipie, vadire li pe refiz so lipie, soulie la 
retresi. Li sey tout sort kalite seye. Li ti ramas so lipie, ploy so ledwa; l i mem ti rod koup so ledwa lipie. 
Peyna sime. Souli e la dir mwa ki la. Finalman, dekouraze li ti abandone, fret soulie la anba, kit tou anplan, al 
plore dan so lasam. Kouma so ti ser trap soulie la, divan so lizie li ti koumans larzi. Ler li ti met so lipi e ladan , 
li ti kouma bato. Vit -vit li ti met enn pa ke sifon divan me plis li ranpli li plis soulie la ti pe grosi . Tifi la ti 
transpir gro. Larm ek transpirasion ti melanze. Bann konpagnon Prens Eritie ti gagn riye me zot kontrol zot 
riye.  
- 'Peyna personn  ankor?' Prens la ti dimande.  
- 'Non, samem tou,' M adam la ti dir. 
Prens Eritie ek so konpagni ti pran sime depar kan enn lavwa aret zot.  
- 'Ena kikenn ki pan'kor sey soulie la. Li laba dan lakwizinn. Mo prop tifi.'  
- 'Aret radote! Pa fer nou Prens perdi s o letan. To'le fer Sifon Marmit sey soulie rwayal?'  Madam la dimann 
so mari.  
- 'Lerwa finn donn lord ki tou zennfi ki finn fini gagn dizwit -an oblize sey sa soulie la,' Prens la ti dir ar enn 
lavwa ferm. 'Al sers sa mamzel la.'  
- 'Nou'al dan lakwizinn,' papa la ti dir. 
Ler zot ariv dan lakwizinn zot pa tro uv personn. Madam la ti dir Prens Eritie ki latet so bonom pa tro bon, pa 
bizen pran li kont. Me Prens la ti santi lay.  
- 'Mo kone kot li ete. Swiv mwa!' papa la ti dir. 
Li amen n zot kot tom so premie madam. Divan tom la ki zot ti trouve? Enn zoli tifi dan  enn rob diswar anlor  
dekore ar perl ek diaman. Dan so lipie ti ena enn sel kote soulie, enn soulie anlor  brode ar perl ek diaman. 
Prens la pa  ti'le kwar so lizie. Li ti rann Si fon Marmit so soulie.  
Ti ena enn gran maryaz. Mo pa ti envite me mo ti sey frod e. Malsans dan mwa, enn gard ti dekouver mo 
grimas e san perdi letan li aziste enn mari koutpie direk lor mo deryer. Mo ti voltize dan lezer ziska mo ateri 
isi pou dir zot. ... Zistwar fini.  
 
ZISTWAR DOUZ APOT  
Trwa san banane avan nesans nou Senier Zezikri , ti ena enn vev ki ti ena douz zanfan. Madam la ti pe viv 
dan lamizer nwar. Amizir so zanfan ti pe grandi, li ti pe gagn plis difikilte pou zwenn de bout. Me madam la 
so lafwa ti mama gran. Gramaten -tanto, li ti priye Bondie pou beni so zanfan e permet zo t viv ansam ar 
Sover ki Profet ti anonse.  
Ler dife lor li ti ogmante, enn par enn li ti dimann so bann zanfan al rod zot lavi lot kote dilo.  
So pli gran zanfan ti apel Pier. Tri stes dan leker, garson la ti kit lakaz so mama. Li ti marse, marse, marse san 
arete pandan enn zour. Divan li ti ena enn lafore e amizir li ti pe marse, li ti pe rant dan leker lafore la. 
Omilie lanwit, lafen ek fatig ti chombo li. So lipie ti pe tranble. Enn kou li ti santi enn gran febles e li ti tom 
anba lor lerb. Li ti kwar li ti  pe mor.  
Zis minwi, enn ti garson ki briye kouma enn anz, ti paret divan li.  
- "Ki to pe fer anba lor lerb?"  
- "Mo telman fatige ek fen ki mo lazam finn vinn lagom. Mo bizen lafors pou al ver Sover ki profet ti anonse. 
Samem mo pli gran dezir."  
52 
 Ti garso  anzelik ti dir Pier swiv li. Li ti gid so pa atraver lafore, ant de falez ziska zot ti ariv kot enn lakav dan 
parwa enn montagn beni. Ti garson la ti dir Pier rantre. And an ti ena enn lalimier mazik, dou. Enn veritab 
mervey pou lizie ek lespri! Omilie lak av la ti ena douz ber, enn akote lot.  
- "Al alonz dan premie la" ti garso la ti dir Pier.  
Pier ti rant dan ber la. Zame li ti gout sa kalite douser ek konfor. Ti garson l a ti balans ber la e sant bersez 
'Larivier Tanie' ziska Pier so lizie ti ferme par fo rs. 
Pandan ki li ti pe dormi, enn par enn ti garson anzelik ti gid so bann lezot frer ver zot ber meveye ek 
konfortab. Zot ti dormi pandan trwa san banane. Zour nesans nou  Sover, zot tou ti leve anmemtan e zot ti 
al zwenn li pou ed li akonpli so mision. Sa mem zistwar douz apot.  
 
KAN SAT EK LERA VINN PARTNER  
Enn zour Misie Sat Marday ti zwenn Mamzel Souri Naif. Sat Marday ti reysi fer Souri Naif kwar dan lafeksion 
senser ki ti atas zot ansam. Akoz samem zot ti desid pou al viv dan mem lakaz.  
- "Bizen pran p rekosion pou movetan. Pa pou kapav sorti pou al rod manze."  
Zot ti met tou zot lamone ansam pou aste enn bwat diber. Aster ti bizen kone kot pou ramas li. Sat ti dir 
Sour i ki meyer plas se dan legliz kot (sa lepok la) voler pa ti rantre. Li ti enform so p artner ki li ti konn enn 
bon plas anba otel, enn plas dan foul sekirite. Zot ti desid pou gard li anrezerv laba pou letan dir.  
Pa bizen dir, Misie Marday ti pe tir plan lo r diber. Ler li ti nepli kapav reziste tantasion, li ti rakont enn 
zistwar ki so ser ti gagn enn tibaba ek ki li ti finn dimann li vinn paren. Difisil pou refize! Li ti dimann souri 
okip lakaz pandan so absans.  
Manti lergete. Misie Marday ti al direk legli z, glis anba otel, ouver bwat diber e koumans lise. Ler li ti finn 
aval enn bon kanti te, li ti desid pou al trene dan lavil. Bien tar li ti retourn lakaz.  
- "Bien amize?"  
-" Kotsa! Mo finn zis fer mo devwar."  
- "Kouma li apele?"  
- "Kisannla?  
- "Baba l a."  
- "Han! Diber Mens."  
- "Enn nom drol!"  
- "Pa pli drol ki to nies ki apel Kaman ber."  
Detrwa zour pli tar yenn diber ti rechombo li par lagorz. Li ti envant enn kouzinn ki ti finn gagn tibaba e ki ti 
ole ki li, Marday, vinn paren. Pa ti kapav refize. So kouzinn ti pou dir ki li ti pe fer preferans, get ar de lizie.  
Pa bizen dir. Mard ay ti retourn anba otel dan legliz. So lalang ti netway mesan bwat. Apre li ti al dan fet e 
ver minwi li ti retourn lakaz.  
- "Ki nom zot finn donn baba la?"  
- "Bien drol. Diber Nayba."  
- "Diber Nayba? To pa'nn fer marday ar mwa?  
- "Mo pa Misie Marday m wa? Mo  prosen fiyel pou apel Naif Nayba."  
San atann li ti sot lor Mamzel Naif, aval li enn sel kou.  
Fer atansion taker ki deklar sover.  
MESAZE LAMOR  
Enn zour enn zean, pli ot ki gratsiel, ti pe vakarne dan Valedouniya. Parfwa, malgre so oter, li ti bese ne t 
pou santi parfen enn fler ou pou kares ledo enn toro.  
Enn kou, pa kone kot li ti sorti, enn tilom pa pli ot ki enn bourik, fay -fay, meg -meg, ti paret divan zean la. Li 
ti koz for -for ar lavwa plen ar menas.  
- "Chombo! Ou finn rant dan mo teritwar. Maron  depi isi."  
- "Eh ou la, ti pretansie. Enn ti moustik kouma ou kapav anpes mwa fer seki mwa mo anvi? Taler mo fer twa 
vinn bagas."  
- "Pa get zozo par so plim. Ou kone mwa ki mwa?"  
- "Ou enn zako ki pe dir mantagn avanse."  
- "Momem Lamor. Tou dimoun per  mwa. Zot desten dan mo lame."  
Zean la pa ti kil parad. Ler Lamor rezenbe, zean la ti flank li enn klak ki ti sone kouma enn bom. Lamor ti 
anvole al tas lor enn pie. Pandan enn semenn li ti san konesans. Ler li ti regagn konesans, li ti koumans 
53 
 trakase. Li  ti tro feb pou desann par limem. So sans dan li, enn zenn kosto, Mister Morisious, ti pas par la. Li 
ti tann enn plengne feb lor pie. Ler li ti get lao, li ti trouv Lamor pe anpandan lor enn brans. Li ti mont lor pie 
la, sarye Lamor, desann.  
- "Mersi ou finn sov mo lavi. Sankwa ti pou ena enn katastrof."  
- "Katastrof?"  
- "Momem Lamor. Si mo ti mor, lamor ti pou mor. Lerla ti pou ena telman kreatir lor later ki plas pa ti pou 
ena. Ti pou ena soufrans eternel san lamor. Travay Bondie ti pou vir anbalao."  
Mister Morisious ti okip li ziska li ti revinn fit.  
Avan zot separe, Lamor ti dir so sover: "Lamor ekziste, lamor neseser. Me akoz ou finn rann mwa enn gran 
servis, avan mo vinn sers ou, kan ou ler finn arive, mo pou avoy plizier mesaze pou prepar ou, pou ki mo pa 
tom lor ou antret."  
Sakenn ti pran so sime. Lamor ti al kiltiv lekilib ant lavi ek lamor; Mister Morisious ti al kitiv so misk pou li 
vinn Mister Younivers.  
Lane ale, lane vini. Mister Morisious -Younivers ti pe koumans santi laz pez lor li. Ar laz senkant  an li ti gagn 
enn problem leker; pli tar dokter ti dir li ki li ti gagn diabet; apre rematis ti koumans pens li; ver laz 
swasannsenk  an, li ti koumans bliye -bliye.  
Ler so madam ti mor li ti bien sagren. Viv tousel ti bien difisil.  
Enn tanto, ler li ti pe repoze lor so fotey, kikenn ti tap laport. Trenn -trenn so lipie li ti al ouver laport. Lamor 
ti la divan li.  
- "Mo finn vinn sers ou."  
- "Be ou ti dir ou pou avoy mesaze pou prepar mwa."  
- "Mo finn avoy omwen senk."  
- "Non!"  
- "Mo dir ou wi. Rapel malad leker, diabet, rematis e sirtou lamor ou madam... Ou finn mal konpran bann 
mesaz. Nou'ale!"  
Dan silans aswar lalimier ti tengn.  
 
MARI PARES  
Motka ti lerwa dan pares. Sel travay ki li ti ena pou fer , se amenn enn kabri patiraz e malgre sa, toul ezour li 
ti plengne vadire li ti pe kas montagn.  
- "Ayo mo fatige! Toulezour mem zafer. Pa kwar mo kapav dormi ler kabri pe plen so boyo. Non! Non! Non! 
Bizen anpes li manz lekors, bann zenn pous; anpes li rant dan lakour madam; veye tansion li kas lakord  e tir. 
Ayo! Fatigan."  
Li ti pe kas so latet pou trouv enn sime sorti. Abba! Dan vid! Me enn gramaten li ti gagn enn lide.  
- "Zenial! Mo enn zeni. Mo kone ki bizen fer. Mo marye ar Motki e kouma li'si li ena enn kabri, li va amenn 
toulede dan patira z e mw a mo  va kapav repoze san problem."  
Li ti leve, al direk kot lakaz Motki e dimann so mama -papa permision pou marye ar zot tifi. Kouma depi 
lontan Motki ti aret gagn demann, zot pa ti ezite pou donn zot konsantman. Tou manier, zot ti panse, 
Motka ek Mo tki ti  ena boukou ankomen. Toulede ti pez plis ki san vinnsenk kilo sakenn. Zako mem grimas 
protez zot montagn.  
Apre maryaz, Motki ti pe amenn toulede kabri patiraz e Motka ti pe vinn pli gro ek maf telman li ti pe fatige 
repoze. Parfwa li ti pe akonpagn so mada m pa parski li ti anvi partaz travay me parski li ti bizen enn exkiz 
pou dir, "Mo fatige."  
Pa kwar ki Motki ti enn gran travayer. Pa vre ditou. Enn zour li ti dir so bonom:  
- "Gate, nou pe rwinn nou lasante akoz sa de kabri la. Anou vann z ot. Nou vwazen p e ofer nou enn nik 
mousdi miel anretour. Mous dimiel al rod so manze limem. Peyna traka. Nou kapav dormi lanwit -lizour.  
Apre tranzaksion la , zot ti ramas enn gro po dimiel ki zot ti gard lor enn tablet dan zot lasam. Motki ti poz 
enn gro dib wa goyav kot so lili pou ki li kapav ris po la san leve e osi pou rakle voler si zot rod fer lespri ar so 
dimiel.  
Motka ek Motki ti dormi ziska midi normalman e zot ti kontan dir: "Kan lev boner, apel maler."  
Enn zour ver midi -edmi, Motka dir Motki.  
- " Mo trouv twa pe g agn enn ale ar sa dimiel la. Avan to balie li prop, preferab nou vann li pou aste enn 
mama -poul ek sis pousen."  
54 
 - "Poul, pousen? Kisannla pou okip zot?"  
- "Nou donn enn ti kas garson nou vwazen ... me ... tansion li pou pran kas san fer t ravay."  
- "Ki t o pe dir? Mo montre twa ki mo fer ar li. To trouv sa gro dibwa goyav la."  
Li ti trap so dibwa pou fer enn demonstrasion kouma ti pou ronfle garson la. Par aksidan dibwa la ti tap ar 
po dimiel ki ti al kraz lor sali.  
- "Get sa bwat la. Ki p ou fer la?"  
- "Pa pou fer nanye. Mo tro fatige. Nou'al dormi. Pli tar nou gete."  
- "To ena rezon. Kifer prese? Al vit, mor brit."  
 
ZOLI PRINSES ANVEYEZ  
Lontan, lontan dan enn pei ti ena enn lerwa ek so larenn. Zot ti ena tou: pouvwar, popilarite, larise s, 
lasante. Me z ot ti toultan tris parski zot pa ti ena zanfan.  
Enn zour ler li ti pe naze dan so basen personel, larenn tap ar enn krapo. Li ti gagn per, li ti kriye osekour. 
Ler bann gard ti galoupe vini, krapo la ti dimann larenn pardon, sipliy li pa de nons li parski b ann gard la san 
pitie ti pou touy li. Larenn ti sagren li e ler gard ti arive, larenn dir zot ki toukorek, ki li ti kriye pou nanye.  
Ler tou gard ti ale, krapo la ti dir larenn la ki so ve pou ekzose, ki li pou gagn enn tifi, pli zoli tifi ki later ti finn  
kone.  
Nef mwa pli tar zot tifi ti ne. Enn bote baba. Lerwa ek larenn ti extra kontan. Zot ti desid pou organiz enn 
gran fet kot tou bann dimoun ti envite. Malsans zot ti bliye envit Prens Titalber, sef longanis.  
Zour fet tou dimoun ti met lake pou beni ti baba la. Ler tou dimoun ti preske fini beni baba la, laport divan ti 
ouver ar fraka. Prens Titalber ti rantre. Enn labriz glase ti travers lasal tronn kot baba la ti pe repoze dan so 
ber an lor dekore ar diaman. Kan tou dimoun ti pe swet bab a la boner, pros perite, Prens Titalber ti modi 
zanfan la.  
- "Kan to gagn dizwit -an, enn sereng pou bles twa e to pou anveyez pandan san banane."  
Kouma li ti fini donn so malediksion, li ti tourn so ledo, ale. Larenn lor so de zenou ti dimann li pardon me 
Prens Titalber p a konn pardone.  
Lane ti vini, lane ti ale e avek pasaz letan tou dimoun ti bliye malediksion la. Prenses la ti grandi bien e li ti 
vinn enn zoli mamzel, zenere, bon, entelizan. Li ti fer ranz enn klinik dan sato kot li ti okip bann zanfan 
maltrete. Toulezo ur li ti pas boukou letan laba pou ed bann malere zanfan dan tourman.  
Zour so laniverser dizwit -an, boner li ti al okip bann zanfan. Enn ners ki pourtan extra konpetan ti les enn 
sereng ki li ti fek servi lor latab anba enn fey papie. Ler prenses la avans papie la, zegwi ti pik li. Li ti tom 
anplas.  
Dezespwar ti rant partou. Enn karo pikan raket ti koumans anvlop sato la e ar letan raket ti vinn sitan ot ek 
epe ki tou tras lavi ti efase.  
Enn lezand ti pe devlope: zistwar enn prenses an veyez. Boukou zenes t i pe rod travers baraz raket ki ti tres 
so pikan ar may -sere. Zot tou ti zwenn tase.  
San banane pli tar, enn zenn prens ki ti tann zistwar Prenses Anveyez, ti desid pou al gete ar so prop lizie. 
Ler li ti ariv divan baraz raket, sak pi kan ti vinn enn petal  fler. Li ti rant dan touf petal san douler, kouma 
kouto dan diber, ziska ki li ti ariv dan enn lasal kot enn zoli prenses ti pe dormi. Bote sa mamzel la ti telman 
trouble li ki li pa ti kapav reziste dezir pou poz so prop lalev lor la lev Prenses Anveyez. Kouma enn mirak, 
prenses la ti ouver so lizie e baraz raket ti vinn enn zarden fleri.  
Ti ena enn gran maryaz. Tou dimoun dan pei ti envite. Ankor enn fwa ti bliye envit Prens Titalber.  
 
LAMOR LAKESOUNGWA  
Enn fwa dan enn pei ti ena en n kouper -kann ki ti e nn exper lor pas bagou, tir plan e blefe. Enn zour li ti 
zwenn manejer tabisman e dan blage li ti dir li ki so tifi ti telman entelizan ki li ti kapav fer lapay kann vinn 
lor.  
- "Amenn to tifi kot mwa. Si to pe koz vre, mo pou donn tw a enn milion roupi. S i to pe koz manti ... mo 
prefer pa dir twa ki pou ariv li."  
Ler li ti amenn Kawnselia, manejer la ti ferm li dan enn lasam dan lekel pa ti ena nanye apart enn pake 
lapay. Ler zot ti finn ferm laport la akle, zot ti dir pov Kawnselia ki  si tanto ler ti pou ouver laport la, li pa ti 
finn fer lapay vinn lor, garali. Pov tifi la ti asiz anba pou plore. Amizir letan ti pe pase so plore ti vinn plis 
enkosolab. Ler soley ti pre pou kouse, enn ti bonom gro latet, ti lekor, abiye an nwar paret d ivan li.  
55 
 - "Ed mwa m isie, fer sa lapay la vinn lor."  
- "Ki to donn mwa?"  
- "Lasenn lor dan mo likou."  
- "Oke!"  
Sizer zis, ler manejer ti ouver laport, dan plas lapay ti ena enn bar lor. Sa ti fit lapeti manejer la. Li ti fer ferm 
tifi la dan enn gran g odam kot ti finn stok  de tonn lapay. Li ti ena enn lanwit pou fer transformasion la. 
Sinon ...!  
Pov Kawnselia! Larm nepli ti ena dan so lizie. So sans, ti bonom abiye an nwar ti retourne e anesanz enn ti 
bag lor , li ti fer louvraz la pou li. Ler manejer la  ti trouv sa kantite bar lor, li ti desid pou marye ar mamzel la 
pou ki toulezour ek touleswar zot fer lor.  
Dir ou misie kouper -kann ti dan mangann. Manejer pli ris dan pei ti pe marye ar so tifi. So lipie nepli ti tous 
later telman li ti vinn vantar. Apre  maryaz manejer ti ra npli tou bann langar ar lapay e pov, pov Kawnselia ti 
bizen fer louvraz. Ler manejer ti al dormi, ti bonom rantre e li ti enpoz enn kondision terib. Kan Kawnselia ti 
pou gagn so premie zanfan li ti pou bizen donn li ti bonom la. Kawnse lia ti oblize aksepte  parski so mari ti 
dir li ki si li pa ti fer louvraz la, li, so mari, ti pou personelman sot so likou.  
Enn an pli tar, enn zoli baba ti ne. Letansa Kawnselia ti fini bliye promes ki li ti fer ti bonom. Zour batem, ala 
ti bonom ki debarke e san perdi letan  li ti reklam so zanfan. Kawnselia ti sipliy li pran tou so larises me les 
baba la trankil. Ti bonom ti refiz sede. Parol done, parol sakre.  
Kawnselia ti telman enkonsolab ki mem ti bonom leker ros ti gagn enn ti sagren.  
- "Bon, m o donn ou trwa zour pou d ir mwa kouma mo apele. Si ou reysi, mo kansel promes la. Sinon, mo 
pran baba mo ale."  
Premie zour Kawnselia ti sey enn filwar nom ki li ti kone. Nanye pa ti bon. Deziem zour li ti envant enn 
filwar nom bizar ek etranz kouma Pomzako , Lakordlabaka, Pakpanndo l, Dilopannjale, Lalang Kabri, 
Pimakari. Zero plonbaz. Nanye pa ti bon. Trwaziem zour, ler ti finn ariv pre sizer, okenn nom pa ti marse.  
Enn mama zame abandonn so zanfan. Kawnselia ti desid pou mor ansam ar so zanfan silefo. Li ti  ena ziska 
sizer. Zis siz er mwen enn, enn mesaze rantre pou dir madam, ki lor sime li ti tann enn ti bonom, gro latet, ti 
lekor, abiye an nwar pe sant enn sante bizar:  
Momem pli gran, momem pli for  
Mem mo vilen, lekor diform.  
Gwasoungkela, lakesoungwa  
Mera nam Lakesoungwa.  
Sizer zis, ti bonom abiye an nwar ti rantre.  
- "Madam ou ena zis trwa sans. Ki mo nom?  
- "Kesoungwa?"  
- "Fel!"  
- "Soungwala?"  
- "Fel. Dernie sans."  
- "Lakesoungwa."  
Ti bonom so figir ti dekonpoze. "Enn tret finn vann mwa !", li ti dir ar koler. Li ti ta p so lipie drwat telman for 
ki li ti pers enn trou dan sali ziska so leren. Ar so de lame, li ti ris so lazam gos ziska ki so lekor ti desir ande.  
Ala kouma rengn Lakesoungwa ti fini.  
 
MASINNAKOUD, METIE EK ZEGWI  
Marie -Ange ti  enn orfelinn ki ti pe viv k ot so marenn dan enn kwen retire dan vilaz Lesperans. So marenn ti 
enn modis ki ti travay bien dir pou zwenn de bout. Dousman -dousman li ti montre Marie -Ange koud, brode, 
trikote, fer krose. Ler li ti santi lafen lavi pe aprose li ti apel so fiyel.  
- "Mar ie-Ange, mo koko. Mo pou bizen ale aster. Fodepa to tro sagren. Mo ler finn vini. To ena enn metie. 
To enn bon modis. To ena zouti pou travay. Si to konn viv to pou viv bien. Mo pe donn twa mo 
masinnakoud, mo metie ki servi pou fer pentiralegwi, mo koleksi on zegwi. Adie mo gate.  
Apre lanterman, Marie -Ange ti reorganiz travay dan so manier. Tou dimoun dan vilaz ti vinn kot li pou zot 
lenz sorti.  
Vilaz Lesperans ti fer parti zonn lizinn Mohennjo. Manejer Tabisman ti ena enn garson ki ti bien spesial. Li ti 
ena enn lespri nouvo. Li ek so papa pa ti lasas ansam me zot ti tom dakor ki sakenn pou respe lotla. Avan li 
56 
 mor, mama garson la ti dimann papa ek piti zame lager, touzour trouv enn sime ant de extrem. So papa ti 
rod boukou tifi r isar pou marye so garson me Mikash - samem ti nom garson la - ti refiz maryaz aranze. Li ti 
kwar dan lamour.  
Mikask ti enn gran amater bisiklet. Li ti fek aste enn bisiklet touteren. Ler li ti pe teste so nouvo bisiklet li ti 
pas kot lakaz Marie -Ange ki ti  pe travay dan so lasam -kout ir. Dan ler ti ena enn kouran dou. Toulede latet ti 
vire anmemtan e zot regar ti krwaze. Kat lizie ki ti pe rod zot desten ti zwenn e leker ti akselere. Marie -Ange 
ti leve, al kot lafnet pou get bisiklet tou teren disparet dan l wen dan kontour.  
Ler Marie -Ange ti retourn kot so masinn li pa ti pe kapav konsantre. Li ti rapel enn sante so marenn ti 
kontan sante.  
Masinnakoud, masinnakoud  
Al sers mo bieneme,  
Amenn li isi  
Dan lebra so bieneme.  
Kouma li ti sant sa parol la, ala mas innakoud ti koumans sot -sote , anvole dan direksion kontour kot siklis 
touteren ti pase.  
Pou pa perdi letan, Marie -Ange ti al pran so metie pou fer pentiralegwi.  
Letansa masinnakoud ti fini zwenn siklis bieneme, fer so letour, blok so sime, obliz li fer demitour, retourn 
ver lakaz Ma rie-Ange.  
Marie -Ange ti extra ge. Li ti koumans enn nouvo sante ki li ti konpoze anplas.  
Metie, metie, twa ki ed mwa kre bote  
Montre mo bieneme lamour so sime.  
Ala metie mazik, kouma soukoup volant al zwenn masinnakoud. Enn divan ek enn deryer zot ti esk ort siklis 
bieneme.  
Marie -Ange ti al pran enn zegwi, anfil difil pou rabat rebor me zegwi ti fini rant dan sega. Ar so lake blan, li 
ti kouma enn zetwal filant dan lesiel. Ler li ti zwenn so de koleg, li ti fer ti kadans lor l atet siklis bieneme. 
Pedal rit me ek regilie ti amenn siklis kot lakaz Marie -Ange.  
Pa ti neseser koze. Marie -Ange ti asiz lor kad e siklis bieneme ti sarye li ver nouvo lavi.  
 
LONGER LAVI  
Ler Bondie ti fini kre lemonn, li ti bizen deside ki longer lavi sak kreatir ti pou ena. Bourik t i koste premie.  
- "Senier, komie letan mo pou viv?"  
- "Trant  an enn bon laz, non?"  
- "Ayo Bondie! Tro long. Ou ole mo pas trant  an sarye marsandiz, gagn kou t baton. Pitie Senier."  
Bondie ti sagren li. Li ti donn li dizwit  an. Bourik ti satisfe. Lisien ti rantre.  
- "Komie pou donn twa? Bourik dir mwa trant  an tro boukou. Twa ki to panse?"  
- Ou pou touy mwa Senier. Pandan trant  an galoupe, zape, morde? Sa ap el tortir Senier."  
Bondie ti donn li douz  an. Satisfe, li ti sot -sote ale. Lerla ti zako so tour .  
- "Twa zako, to pa sarye marsandiz, to pa vey lakour. To pas to letan fer grimas. Mo sir to pou dakor viv 
trant  an."  
- "Ki ou pe gagne Senier! Ou kwar mo f er grimas parski mo ere. Grimas, li enn mask pou kasiet tristes. Trant  
an martir? Non mersi."  
Bondie ti sagren li. Li ti donn li zis dis. Dernie dan lake ti imen. Gayar, frengan li ti dimann Bondie desid lor 
dire so lavi.  
- "Trant  an. Satisfe?"  
- "Ou pe  badine. Kan mo lakaz finn pare, mo karo finn koumans raporte, mo bann zanfan finn vinn ase gran 
pou fer louvraz, lavi pe koumans vinn nisa, lerla ou'le mo ferm lizie. Ou pe fer riye."  
- "Bon, nou azout dizwit  an bourik. Karantwit -an. Satisfe?"  
- "Pa fer  lare. Enn ti zefor."  
- "Plis douz  an lisien."  
- "Aret marsande Bondie. Konpran gordonn."  
- "Nou azout dis  an zako. Pa dimann plis."  
Imen ti ale, grogn -grogne.  
57 
 Akoz samem imen viv swasantdis  an. Pandan trant  an li imen me sa peryod la pas vit. Lerla li viv so peryod 
bourik - sarye marsandiz, gagn kout dibwa. Answit li gout so lavi lisien san ledan . Dan dernie ferlong, li zis 
bon pou fer zako.  
 
ENN KADO SPESIAL  
Enn zour lete de kamarad ti pe vwayaze ansam. Enn  ladan ti enn bizoutie ki ti apel Krabkarle. Li ti bien ot e 
kouma li ti ena enn bos lor so ledo li ti kabos divan e pa kone kifer, sa ti fer  li vinn enn fonser. Nanye pa ti 
fer li per. Lorla li ti ena mari toupe. So kamarad, Lormizir, ti enn ti misie, meg -meg ek timid. Zot ti lor enn 
sime tourn -tourne kouma serpan kan zot ti tann enn zoli lamizik kadanse. Zot ti desid pou al dan direksion 
lami zik la ziska ki zot ti ariv lor latet enn kolinn. Soley ti pe desann deryer lorizon e bien vit marenwar ti 
rantre.  
Divan zot lizie ti ena enn group tidimoun pa plis ki senkant santimet oter. Zot ti pe trap lame, fer laronn 
ankadans. Omilie serk la ti ena e nn vie ti bonom ar labarb blan ki ti desann ziska so ches. Ler vie bonom la ti 
remark prezans Krabkarle ek Lormizir  li ti fer zot sign rant dan jalsa. Lormizir ti tike me Krabkarle ti ris li, 
amenn li dan ladans. Pandan ki zot ti pe fer laronn, danse otour  vie bonom labarb blan, li ti tir enn kouto 
fite kouma razwar, donn signal so bann zom amenn de etranze ver li. Zot  ti may Krabkarle ek Lormizir, sarye 
zot lao -lao, prezant zot latet divan zot sef. "Ala nou fini", Krabkarle ti dir; "Bondie pardonn nou pese ", 
Lormizir ti mirmire.  
Kouma enn exper lor servi kouto, sef ti la raz zot koko ek zot figir prop. Lerla, vadire li  ti satisfe ki de viziter 
la pa ti rezenbe, li ti dir zot al plen zot pos ar sarbon avan zot ti deklase.  
Nou de konper ti telman ere ki zot l atet ti touzour lor zot zepol ki san enn houn, san enn han, zot ti met 
sarbon dan pos e ti deklas lor vites.  
Ler zot ti ariv dan enn vilaz, laklos legliz ti sonn minwi e lamizik lor kolinn ti arete anmemtan. Zot ti al dormi 
lor ban dan enn ti zarden pibli k. 
Bien boner barlizour ti kas zot somey. Ler zot ti pas lame lor zot figir ek latet, zot ti gagn sok. Labarb,  soursi 
ek seve ti la parey kouma avan. Ler zot ti sey diboute zot ti gagn difikilte parski zot pos ti vinn extra lour. Ler 
zot ti met lame dan po s ala mahasok ti chombo zot. Sarbon ti vinn boul lor gro kouma boul tenis.  
Komdabitid Krabkarle ti met plizier  bout sarbon dan so pos. Parkont Lormizir ti pran zis enn pou pa abize.  
- "Bizen retourn laba seswar. Mo'le to koud san pos dan mo lenz. Mo plen zot tou ar sarbon. Matlo, matlo, 
mo pou vinn pli gran risar lor later."  
- "To kwar toulezour fet zako? Nou ko ntant nou ar seki nou ena. Deza, nou ena plis ki bizen."  
- "Ki to kone dan lor twa? Fer seki mo dir twa fer."  
Ler soley ti pre pou kouse, zot ti pran sime kolinn e ler zot ti ariv laba zot ti trouv mem zafer ki lavey. Mem 
zafer ki lavey ti arive. Krabkarl e ti plen tou so pos ora. Lormizir pa ti pran nanye parski konportman so 
kamarad ti fer li sagren. Ler zot ti pe desann kolinn, plizier fwa Krabka rle ti glise, tonbe parski so bann pos ti 
tro lour. Finalman Lormizir ti bizen tini li, fer li marse pou retou rn dan zarden vilaz.  
Premie reyon soley ti kas somey Krabkarle. Li ti pas lame lor so figir. Li ti lis kouma deryer tibaba. So koko ti 
rong. Panik . Li ti met lame dan pos. Tou so pos ti plen ar sarbon. Li ti get dan direksion Lormizir. So kamarad 
ti ena la barb, soursi ek seve lor latet. Li ti pe dormi enn somey profon.  
- "Leve, leve Lormizir. Dife lor nou."  
Lormizir so somey ti kase me li pa ti pe  konpran ki ti pe arive.  
- " ... Ki ... Ki to ... g...  g gagne?"  
- "Finn ena marday. Zot finn koken mo lor."  
Ler Lormizir ti get figir Krabkarle li ti konpran ki ti finn arive.  
- "Kaspalatet! Ar seki mo ena nou kapav viv bien. Pa bizen plis. Anou retour n lakaz.  
Dousma -dousma enn ti bos ti pouse lor ches Krabkarle e sa ti redres so lekor. Me so latet ti res koko -rong. 
Akoz sa toultan li ti met sapo.  
 
PLANTER LEGIM EK SATAN  
Enn zour enn planter legim dan Rodrig ti trouv Satan pe asiz lor enn ta labrez omi lie so karo. Planter legim 
la ti enn gran malen. Li ti al ver Satan e li ti koumans koz ar li.  
- "Sirman enn trezor sa, lamanier ou pe asiz lor la."  
- "Pli gran trezor ki ekziste."  
58 
 Planter la ti dir li ki sa trezor la bizen pou li parski li dan so karo. Satan ti realize ki li ti finn zwenn enn latet 
dir ki pa ti pou les li sape. Li ti desid pou fer enn diil ar l i. Li dir planter la ki si zot partaz rekolt fifti -fifti 
pandan de -zan, planter la ti pou kapav pran trezor la. Planter la ti dir ki li ti dakor a kondision ki seki anba 
later li ti pou Satan e seki dan ler li ti pou planter.  
- "Dakor!", Satan ti dir.  
Zour  rekolt Satan ti borde pou reklam so drwa. Planter legim ti pran tou pomdamour e ti dir Satan pran 
bann rasinn ale.  
- "Prosenn fwa, seki anba lat er pou twa, seki dan ler pou mwa."  
- "Foul dakor!', planter ti dir.  
Ler zour rekolt ti arive, Satan ti pwente , sir ki sannkoutla li ti pou tor planter. Ala li ti regagn kabo. Planter la 
ti plant pomdeter.  
Ala kimanier enn senp ti planter legim dan Rodrig ti fer Satan fer defet trwa fwa.  
Kifer trwa fwa? Be li ti osi gagn trezor Satan.  
RETOURN KONTENI/BACK TO CONTENTS  
RAMDEO EK ZILIET  
(ROMEO AND JULIET)  TRADIKSION -TRANSFORMASION  PAR DEV VIRAHSAWMY  
Tex sours: Romeo and Juliet, Cambridge School Shakespeare, edited by Rex Gibson.  
 
BANN PERSO NAZ  
FAMI KAPILET  
Ziliet  
Misie Kapilet, papa Ziliet  
Madam Kapilet, mama Ziliet  
Tchoula alias Disan So , kouzen Ziliet  
Mango, Nounou Ziliet  
Rambo, travayer kot bann Kapilet  
Django, travayer kot bann Kapilet  
Nenport, travayer kot bann Kapilet  
 
FAMI MOUTALOU  
Ramdeo  
Misie Moutalou, papa Ramdeo  
Madam Moutalou, mama Ramdeo  
Amarr, neve Misie Moutolou, kamwad Ramd eo 
Rannjit, travayer kot bann Moutalou  
Koumar, travayer kot bann Moutalou  
 
MINISPALITE  
Lord -Mer Varouna Siti  
Adzwen -Mer, kamwad Ramdeo  
Paris, konseye minisi pal, amoure ar Ziliet  
Lezot konseye  
 
ASHRAM  
Sheik Soufi  
 
DAN VAROUNA SITI  
Mizisien, zom, fam, lapolis, marsan anbilan  
 
Zistwar la pase dan Varouna Siti  
59 
 PROLOG  
O Saraswatee, ekler mo lespri;  
Ed mwa pou anpes de zoli zanfan,  
Ki finn dekouver gran lamour sen ser, 
Gagn difikilte ki menas lavi.  
Ena ki pe dir sa kabri dan Lenn,  
Sa kabri Lafrik me zot pa kone  
Tou kabri kabri – nou tou sort Lafrik.  
Les difikilte fer nou vinn malen  
Me pa les li vinn lasours trazedi.  
O Saraswatee ed mo plim ek lank  
Fer trazedi vinn t razi-komedi.  
OM!  
 
AK 1 SENN 1  
DAN VAROUNA SITI – DIVAN MINISPALITE  
RAMBO EK DJANGO RANTRE; ZOT ARME  
RAMBO  
Aret fer to senn, Django! To pou vini, to pa pou vini?  
DJANGO  
(andeor lasenn ) Atann babou!  
RAMBO  
Ki babou? To koz kouma sa bannla.  
DJANGO  
(andeor lase nn) Ki bannla?  
RAMBO  
Bann kabri dan lenn.  
DJANGO  
(li rant lor lasenn ) Lord -Mer pa'n n dir ki tou kabri kabri. Tou kabri sort Larik. Kan to pou konpran sa, Rambo?  
RAMBO  
Li dir sa pou gagn vot. Kifer to mars dousman koumsa?  
DJANGO  
Soulie la pe pens mo kor.  
RAMBO  
Ki soulie to mete? Met savat leponz kouma mwa.  
DJANGO  
Savat leponz? Kouma kabri...  
RAMBO  
Tou kabri kabri. Eh Django, kifer to'nn sanz bataz?  
DJANGO  
Dan Varouna, bann trannsenk, zanfan Boliwoud, zot mansipe. Zot dir Rajou enn nom baya; Django se plis 
meyeur. Nouvo bataz plis sivilize.  
RAMBO  
To laservel finn desann dan ti bavant? Depi enntan to nek koz trannsenk.  
DJANGO  
Ki to'le mo koze? Trannde? Trannkat? Vennde? Non, mo prefer trannsenk, kenz ek karant!  
RAMBO  
To fer koumadir to enn gran tirer.  
DJANGO  
Kwar seki to'le.  
RAMBO  
To'nn tann Sheik Soufi so kozri dan radio?  
DJANGO  
60 
 Non. Ki li'nn dir?  
RAMBO  
Parey kouma Lord -Mer. Tou kabri kabri. … Eh get laba ki pe vini. Bann Moutalou. Nou'al met ar zot. Bann 
kapon sa.  
DJANGO  
Selman bizen fer atansion. Lalwa bien s trik. Seki rod sikann, al trik lanti.  
RAMBO  
Kouma to bet! Ena so manie r pou fer li. Rod sikann me met tor lor lotla.  
DJANGO  
Nou seye.  
RANNJIT EK KOUMAR RANTRE  
RANNJIT  
Ar mwa ki to ti fer sa zes obsenn la?  
 
DJANGO  
Ki zes obsenn?  
KOUMAR  
Eh Django, pa zwe Sinw a nef ar mwa. To pa ti fek met ledwa dan trou?  
RAMBO  
To tro bay twa?  
RANNJIT  
Rambo kalson tranpe pe zwe rol zom? Ayo mama!  
RAMBO  
Tous mwa si to enn vre zom!  
RANNJIT  
Tous mwa twa!  
KOUMAR  
(foutan ) Get kouma mo pe tranble. Mama, bonom loulou pe manz mwa. Sov mwa mo mami dou. … Eta 
gopia, to'le enn kalot?  
RAMBO  
Tap premie kalot twa.  
KOUMAR  
(foutan ) Tap premie kalot twa. Ala to kalot! ( li kalot Rambo ) 
RAMBO  
Zot tou temwen, li finn koumans violans.  
RANNJIT  
Aret plore kabri Lafrik. ( li sante ) “Fais dodo Kola mon ' ti frere; fais dodo t'auras du lolo.”  
DJANGO  
Tro tro bay twa, move fatra! Pran sa pou twa.  
ZOT KOUMANS LAGER; AMARR RANTRE; LI SEY SEPAR ZOT  
AMARR  
Ramas zot zouti. Aret fane!  
TCHOULA RANTRE  
TCHOULA  
Amarr gran fanor! Fer dominer ar senp travayer. Vinn lager  ar vre zom!  
ZOT LAGER. BANN DIMOUN KAPILET EK MOUTALOU R ANT DAN BAGAR ZENERALIZE. LAPOLIS VINI.  
SERZAN  
Aret tou seki reziste. Met menot, fou zot dan kaso. Sanepeplisekontinie!  
MISIE EK MADAM KAPILET RANTRE. MISIE KAPILET PE TRENN SO  LIPIE; MADAM KAPILET P E SARYE ENN 
BEKI.  
MISIE KAPILET  
Donn mwa mo fizi. Donn mwa mo fizi!  
MADAM KAPILET  
61 
 Ki fizi to dir? Hen, trap to beki!  
Ki pe ariv sa bann zom la zordi?  
Pou enn wi, enn non, tir zouti deor  
MISIE EK MADAM MOUTALOU RANTRE  
MISIE MOUTALOU  
Kot sa verminn Kapilet l a ete?  
Larg mwa, mo dir twa. Mo kas so lagel.  
MADAM MOUTALOU  
Marse pa fouti! Lager to rode?  
LORD -MER, KONSEYE EK SOLDA RANTRE  
LORD -MER  
Depi tro lontan lape pe trouble  
Parski de fami gran repitasion  
Gramaten -tanto pou enn bagatel  
Lev bel makanbo. Varouna Si ti, 
Nasion larkansiel, finn vinn sandba tay 
Bann tribi rebel. Ena ki pe kwar  
Zot ena pouvwar pran lalwa leta  
Dan zot prop lame. Arete vouzot!  
Si zot ena enn konplent, doleans  
Servi prosedir ki lalwa done  
Pou trouv solision. Varouna Siti  
Pa enn barbari. Misi e Kapilet  
Vinn zwenn mwa onz er dan bir o lemer;  
Misie Moutalou, mo pou atann ou  
Dan mem plas, midi. Si zot kontinie  
Pa respe lalwa, mo pou oblize  
Met leta -dirzans. Lerla pa plengne  
Kan leta servi lafors represif  
Pou tengn zot laflam. Zot finn bien konpran?  
Zordi zour normal. Al fer zot travay.  
Larout bizen lib pou sirkilasion.  
ZOT TOU SORTI EXEPTE MISIE MOUTALOU, MADAM MOUTALOU EK  AMARR  
MISIE MOUTALOU  
Dir mwa mo neve, ki sa bourik la  
Ki finn realim tansion ek konfli.  
AMARR  
Ler mo ariv kot minispalite  
De ti group ti fini koumans lager.  
Mo sey separ zot. Ti posib lerla.  
Ler Tchoula vini, zafer vinn pa bon.  
De ti group vit vinn larme fanatik.  
Enn sans nou lord -mer ti ariv atan.  
Sinon bel karnaz.  
MADAM MOUTALOU  
                         Kot mo Ramdeo?  
Mo bien kon tan li pa ti dan bagar.  
AMARR  
Tantinn, boner avan soley leve,  
Mo ti al dan bwa dan kote Trangbar  
Parski mo lespri ti rod solitid.  
Ala anba enn gran pie tekoma  
Mo trouv Ramdeo, enn zako sagren,  
62 
 Pe sant enn sante desepsion lamour.  
Kouma li trouv mwa, li tir lor vites.  
Mo pa ti swiv li parski mo lespri  
Ti rod solitid. So konportman drol!  
MISIE MOUTALOU  
Depi detrwa zour, toulegramaten,  
Lizie rouz ar larm, li kit so lili,  
Al plor so maler, sipa ki kote.  
Dan gran lazourne, ferm laport, lafnet,  
Li pas so letan dan  nwar so lasam.  
Mo kwar li p a bien, pe fer depresion.  
AMARR  
Tonton, ou kone ki pe ariv li?  
 
MISIE MOUTALOU  
Pa kapav kone. Li pa'le koze.  
Get li pe vini ar zepol kourbe  
Vadire limem pe sarye lemonn.  
RAMDEO RANTRE  
AMARR  
Tonton, tantinn, meyer zot al lakaz.  
Les mo koz ar li. Li fer mwa k onfians.  
Li pou dir mwa tou.  
MISIE EK MADAM MOUTALOU SORTI  
                           Bonzour Ramdeo!  
RAMDEO  
Ankor gramaten? Mo ti kwar aswar.  
Letan trenn lipie kan sagren lor baz.  
Pa mo paran sa ti pe koz ar twa?  
AMARR  
Wi, zotm em. Ki tristes pe minn to nam?  
RAMDEO  
Kan peyna seki fer letan sprint.  
AMARR  
Ramdeo amoure?  
RAMDEO  
                          Nat dan koutvan.  
AMARR  
Li pa kontan twa?  
RAMDEO  
                         Non, li pa kone  
Ki mo kontan li.  
AMARR  
                      Nek bizen dir li.  
RAMDEO  
Kouma pou dir li? Enn anz dan lesiel.  
Eh, mo pe gagn fen. Ki tou sa dezord?  
Ankor enn bagar? Pa dir mwa nanye.  
Mo kwar mo konn tou. Armoni fos not!  
Laenn amoure! Bagar pasifik!  
Ayo! Kan nanye ditou finn vinn t ou! 
Fardo ki leze; gonaz ki serye;  
Desen presizion dan brouyar glase;  
63 
 Plim diplon, lafime kler, dife fre,  
Ki paret ete seki pa ete.  
Sa lamour extra, kouma pou dir li?  
To pa boufonn mwa?  
AMARR  
                                Mo tro sagren twa.  
RAMDEO  
Kifer mo dalon?  
AMARR  
                       Kifer non, dalon?  
RAMDEO  
Lamour sarye fardo so prop kontrer.  
Mo leker lour ar tristes amoure  
E ler to met to lapenn lor pou mwa  
Sagren deborde. Pa bliye lamour  
Li lour ar soupir. Tir so enpirte  
Lamour vinn souri r; azout enpirte  
Larm ino nd partou. Ki lamour ete?  
Enn foli diskre, pwazon adore,  
Douser anrezerv. Salam mo kouzen!  
AMARR  
Atann Ramdeo! Mo pe vinn ar twa.  
Dir mwa kisannla finn souk to leker.  
RAMDEO  
Enn fam.  
AMARR  
             Sa mo kone.  
RAMDEO  
                                Ki pa'le mwa.  
Ki refiz mo poem. Rezet mo bag.  
Li zoli. Kiserti. Li pou mor vierz.  
AMARR  
Ramdeo amoure ar enn leser?  
RAMDEO  
Li zoli me li ramas so bote  
Dan enn frizider. Akoz sa olie  
Lamour donn lavi, lamour pe touy mwa,  
Plonz mwa dan tristes ek dan dezespwar.  
AMARR  
Ekout mwa, ti frer. Fasil bliye li.  
Drag enn lot trannsenk! To pou dekouver  
Miltip splander lamour erotik.  
RAMDEO  
Tou seki mo zwenn pou fer mwa rapel  
So bote inik ki enkonp arab.  
Enn mask pa kapav fer dimoun bliye  
Bote natirel. Kan nou vinn aveg  
E no u viv dan nwar, nou pa pou bliye  
Bote lalimier lizie ti montre.  
To leson fos net. Profeser finn fel.  
AMARR  
To bat to lezel; mo bat mo lezel!  
ZOT SORTI  
64 
 AK 1 SENN 2  
MISIE KAPILET, K ONSEYE PARIS EK NENPORT RANTRE  
MISIE KAPILET  
Lord -Mer bien sever ar nou de fa mi. 
Li ena rezon. Olie fer dezord  
Nou ti bizen amenn lakorite.  
KONSEYE PARIS  
Dimoun respekte toulede fami  
E nou bien sagren ki zot pa dakor.  
Misie Kapilet, ki ou pou dir mwa  
Lor demann mo'nn fer? Donn mwa ou repons.  
MISIE KAPILET  
To pa kwar, Paris, li anko r tro zenn  
Pou fond enn fami? Donn enpe letan,  
Ler li finn pare, lerla zot marye.  
KONSEYE PARIS  
Tifi bien pli zenn fini vinn mama.  
MISIE KAPILET  
Mo madam ek mwa nou'nn gagn bien malsans.  
Nou'ena zis Ziliet; bann lezot finn mor.  
Nou'le ki Ziliet gagn boukou  boner;  
Akoz sa nou kwar fale pa prese.  
Frekante, kourtize ziska zot de  
Pare pou marye. Seswar ena'nn fet  
Kot mwa, pou selebre Sen Valanten.  
Ala lokazion pou de zenes z wenn  
E prepar sime pou zot lavenir.  
Nenport, vinn la!  
NENPORT  
Wi, misie!  
MISIE KAPILET  
Pran sa lalis nom, e al envit zot pou vinn dan mo fet seswar. ( li donn li enn papie)  
MISIE KAPILET EK KONSEYE PARIS SORTI  
NENPORT  
(li trap papie la, tourn li dan tou san s; klerman li pa konn lir ) Zot pa kone mo ti al lekol anba ban!  
AMARR EK RAMDEO RANTRE  
AMARR  
Enn dife ki for tengn dife ki feb;  
Enn ti douler fonn kan gran douler la.  
Enn gran maladi touy ti maladi.  
RAMDEO  
Mazanbron ki bon! Mazanbron ki bon!  
AMARR  
Pou ki zafer?  
RAMDEO  
                  Pou douler, maladi.  
AMARR  
To latet pa bon, Ramdeo! Pa bon ! 
RAMDEO  
Mo leker diriz mo latet, pecho.  
Understand? Aster mo leker gagn fen;  
So manze fer fos. Understand Pecho?  
Mo latet vinn feb, pa pe gagn manze.  
65 
 Ki li dir?  
NENPORT  
Korek bos! Eski ou konn lir?  
RAMDEO  
Mo finn pas CPE lor kouto. Savedir mo enn zeni. Mo  bileng, trileng, teleng.  
NENPORT  
Aret ris lakord, patron! Bon, mo sanz mouyaz. Ou pa pou lir sa pou mwa? Salam!  
RAMDEO  
Chombo la! Donn papie la, mo lir li pou tw a. 
(li lir ) ENVITASION POU BAL MASKE  
Misie Martino, Madam ek Mamzel;  
Misie Anselm ek Ser;  
Vev Madam Vitriyo;  
Misie Plasantio ek nies;  
Adzwen -Mer ek so frer Valanten;  
Tonton Kapilet, so madam ek so tifi;  
Rozalinn ek Livia;  
Misie Valansio ek Tchoula;  
Lousio ek Elena;  
Zoli dimoun! Pou ki zafer?  
NENPORT  
Mo patron pe envit zot seswar pou fet Sen Valante n kot li. Pou met lafaya!  
RAMDEO  
To patron? Kisannla?  
NENPORT  
Misie Kapilet. Apart bann Moutalou, tou dimoun envite. Salam!  
LI SORTI  
AMARR  
Ala to sans! Roz alinn pou laba.  
To pou kapav konpare. Dekouver  
Laverite: to kolom enn korbo.  
RAMDEO  
Blafem! Sakrilez!  Aret koz nenport.  
Peyna pli zoli ki mo bienneme!  
AMARR  
Premie fwa laflam alime. Kapav  
Enn petar fizet! Dife ar dife;  
Dilo ar dilo! Pa melanz kalchoul!  
RAMDEO  
Pa fer zangarna! Pa ferm lespri sen  
Dan park koson. Mo lamour enbarab.  
ZOT SORTI  
 
AK 1 SENN 3  
ENN  LASAM DAN LAKAZ KAPILET  
MADAM KAPILET EK MANGO RANTRE  
MADAM KAPILET  
Mango, apel Ziliet.  
MANGO  
Ziliet, to mama bizen twa. Eta pinget, aret fer alert divan laglas. To pa finn tande? To mama bizen twa. … Ou 
pa kone ou. Lot zour. Enn ertan lor telefonn. Ki zo t koze koumsa. Pa fasil sa bann zanfan la. Ziliet, aret grat 
to poutoum, to mama bizen twa.  
ZILIET RANTRE  
66 
 Ki to'le tantinn?  
MANGO  
Mwa? Zero. To mama, pa mwa!  
ZILIET  
To bizen mwa 'ma?  
MADAM KAPILET  
Mango, les nou de tousel. … Non, res la. To pli konn koz a r li. Ki laz to ena Ziliet?  
MANGO  
Ou pa rapel kan li ti gagn so reg? Ou ek Misie ti parti. Zili et sort lekol, iniform ek kilot rouz. Li plore. Mo dir li 
pa plore. Bizen riye parski to finn pare pou belo. Lor ki pou belo do koko to'a belo lor la.  
ZILIET  
Tantinn, ase rakont mem zafer. To fatigan!  
 
 
MANGO  
Mo rapel enn fwa. Li ti ena senk -sis an. Li ti to m lor so figir. Mo defen mari, bondie pini li dan lanfer, mo 
defen mari lev li. Ti Ziliet, pa bizen dir pe gele, tou larm dan so lekor. Mo defen dir li. Ziliet, mo zoli Ziliet, 
kan to vinn gran, to pa pou tom lor to figir. To pou tom lor to ledo e … to pou  gagn bos lor vant. Ziliet aret 
plore. Li dir 'samem'. Li aret plore, li dir 'samem'. Komik sa piti le. Li aret plore, li dir 'samem'.  
ZILIET  
Ase Tantinn Mango. To bizen mwa 'ma?  
KAPILET  
To konn Konseye Paris. Zoli garson, bien edike. Bon fami. Li ole fer to demann. Ki to dir?  
ZILIET  
Kifer li pa dimann mwa limem?  
MADAM KAPILET  
Pa fer sa! Dan bann gran fami se gran dimoun ki fer demann. Gran dimoun kone ki bon pou zanfan.  
ZILIET  
Zanfan? Mo pa enn baba 'ma. Mo kone ki bon pou mwa.  
MADAM KAPILET  
Aret rezenbe! Koz ar li Mango. Trouve kouma so latet dir? Aswar dan fet, Konseye Paris pou la. Fer enn 
manier to pa fer li degout twa.  
LI SORTI  
ZILIET  
To 'si to pans parey kou ma li?  
MANGO  
Mwa mo zis to nenenn.  
ZILIET  
To pa mo nenenn. To plis ki mo mama. Sak fwa  mo ena problem se twa ki la. ( Li may Mango, ser li, anbras 
li) Tantinn Madok!  
MANGO  
Tomem mo fifi. Sel zanfan Bondie finn donn mwa pou okipe.  
ZOT SORTI  
AK 1 SENN 4  
LOR S IME KOT REZIDANS KAPILET  
RAMDEO, ADZWEN -MER, AMARR EK PLIZIER ZENES RANTRE  
AMARR  
Tansi on Tchoula rekonet nou!  
RAMDEO  
Lamanier nou finn degize? Difisil.  
ADZWEN -MER  
Kouma zot trouv mo mask?  
AMARR  
67 
 Abon! To'nn met enn mask? Mo ti kwar to …  
RAMDEO  
Pa bon to kou l so bato.  
AMARR  
Twa initil to koze. Mask to trwa -senk pou grene zordi.  
RAMDEO  
To'a gete. So lalimier pou fou tou leres dan nwar.  
ADZWEN -MER  
Ki ariv Ramdeo?  
AMARR  
He is Monsieur Love. Li'nn trouv enn zozo e misie kwar samem pli zoli zozo. Get ki pou ariv l i dan fet kan 
kakatwa, pizon, tourtrel, kardinal, serendikap, konde pou fer so marten bien vilen.  
ADZWEN -MER  
Aret manz so krann! To ankor get zozo par so plim? Get zozo par so zozo. Li ankor amoure ar Rozalinn?  
AMARR  
Samem!  
ADZWEN -MER  
Be, mon cher Ramdeo, li tini enn blok glason ant so de zenou.  
AMARR  
Samem!  
ADZWEN -MER  
Pov-pov Ramdeo! Meyer marye ar enn frizer.  
AMARR  
Samem!  
RAMDEO  
Zot pa kone ki zot koze. Zot tro aveg pou trouv so vre lalimier.  
AMARR  
Pappapappao! Enn ti koze sa. Bon nou bizen rantre aster. Premie ki santi lay, signal leres. Evit lanmerdman.  
ADZWEN -MER  
Si ena pro blem, les sa dan mo lame. Lord -Mer pou laba. Li pou anpes derapaz.  
ZOT SORTI  
AK 1 SENN 5  
DAN HORL REZIDANS KAPILET  
FAMI KAPILET EK ENVITE PREZAN; FET PE BATE PLEN -PLEN  
RAMDEO  
(ar lime m) Aster mo koumans fer mo lapriyer.  
Dan lonbraz lavi mo fouy mo ti trou  
Pou ador ankasiet mo gran lamour  
So lalimier ki plonz lezot dan nwar.  
Mo lamour pa bizen rekonesans;  
Li zis bizen solitid ek silans.  
Li pa bizen lizie pou li trouve;  
Li pa bizen touse  pou li santi.  
Lamour dan lespri, lespri dan lamour!  
Ki sa mamzel la  ki fer lalimier  
Dan lasal vinn som? Dimoun nou pei?  
Zanfan Varouna? Kimanier zame  
Mo pa finn trouv li? Li glis lor parke  
Koumadir enn fe, enn lespri seles  
E so lalev roz pe envit badou.  
Sourir so lizie! … Ayo, mo bizen  
Tous li, dimann so labous beni mwa.  
Kouma sa dans la fini, mo borde.  
68 
 TCHOULA  
(ar limem ) Mo sir sa boug la enn Moutalou sa.  
Froder! Bengkersek! Mo sir limem sa.  
Tonton, enn tret finn rant dan nou lakaz.  
MISIE KAPILET  
Kisannla ? Mo sir Ramdeo.  
TCHOULA  
                                        Limem.  
MISIE KAPILET  
Les li, enn bon piti sa. Res trankil!  
Fet la enn sikse, tou dimoun ere.  
Pa gat lasos! To finn bien konpran mwa?  
Pa ...gat...la...sos...  
Servi tou dimoun. Eh bann mizisien  
Met enpe lanbians!  
RAMDEO  
(ar Ziliet ) Pardonn mo lame finn tous ou lame.  
Si li'nn ofans ou permet mo lalev  
Koriz erer la. ( li anbras so lame ) 
ZILIET  
Pa ena ofans. Kan de lame zwenn  
Nou fer lapriyer; nou dir namaste.  
Kan de lame zwenn, lerla ena son.  
RAMDE O 
Aster mo  lame so lespri trankil  
Me mo pov lalev li dan konfizion.  
Li pa neseser ki bann lalev zwenn?  
Pou fer lapriyer? Pou dir namaste?  
ZILIET  
Ayo pov lalev, kouma orfelen;  
Les mo tir pese, rann to inosans. ( zot anbrase ) 
RAMDEO  
Non, Bote divinn, rann mwa  mo pese! (zot reanbrase ) 
ZILIET  
Wow! To for lor teori ek pratik.  
MANGO  
Ziliet, to mama bizen koz ar twa.  
RAMDEO  
Madam, dir mwa kisannla so mama.  
MANGO  
Madam Kapilet. Tou dimoun kone!  
RAMDEO  
Ayo mo Bondie! Mo leker finn may  
Dan lakaz bannla.  
AMARR  
                         Finn ler pou ale.  
RAMDEO  
Mo plas li isi.  
DOUSMAN -DOUSMAN LASAL DEVIDE ZISKA KI RES ZIS ZILIET EK  MANGO  
ZILIET  
Tantinn, to konn sa zenes la?  
MANGO  
Enn Petrouchio sa.  
69 
 ZILIET  
Non pa li, lot la.  
MANGO  
Pa kone.  
ZILIET  
Al dimann li so no m. (ar limem ) Si li pa selibater, mo pou mor selibater.  
MANGO  
Li apel Ramdeo, garson Moutalou. Bannla sa!  
ZILIET  
Ayo mo Bondie! Mo leker finn may  
Dan lakaz bannla.  
MANGO  
                         Ki to pe zaze?  
 
ZILIET  
Mo kwar diven sa.  
MANGO  
                         Nw'al dodo Ziliet.  
ZOT TOU SORTI  
AK 2 SENN 1  
DAN VERZE REZIDANS KAPILET  
RAMDEO RANTRE TOUSEL  
RAMDEO  
(ar limem ) Mo leker finn may dan lakaz bannla.  
Mo plas li isi.  
AMARR EK ADZWEN -MER RANTRE; RAMDEO AL KASIET  
AMARR  
Kot li ete sa kouyon la? Ramdeo, gran ga lan kolonn. Rozalinn ansaler pe rod so ponpie.  
ADZWEN -MER  
Divan mo laport ena'nn tonel sousou,  
Ler li raporte, alala bel -bel sousou;  
Divan mo laport ena'nn pie brenzel,  
Ler li raporte, alala bel -bel brenzel;  
Alala sousou, alala br enzel,  
Alala bel -bel souso u; 
Alala brenzel, alala sousou,  
Alala bel -bel brenzel.  
AMARR  
Eh, nou'ale do ta!  
ZOT SORTI  
RAMDEO VINN OKLER  
RAMDEO  
(ar limem ) Ena kikenn deryer lafnet. Lafnet ouver,  
Soley leve. Lalinn, zetwal kasiet.  
Laport ouver. O lalimier lizour!  
Marenwar al kasiet. O Kreasion!  
ZILIET VINN LOR BALKON  
Me mo lamour sa! Li kone mo la?  
Li pe apiy lor balistrad, lame  
Lor lazou. Bondie fer mwa vinn legan  
Pou mo tous lazou ki ekler lanwit.  
Li pe dir kiksoz! Mo pa pe tann bien.  
ZILIET  
70 
 Ed m wa mo Bondie!  
RAMDEO  
              (ar limem ) Koze mo lamour!  
Mesaze lesiel, donn mwa to mesaz.  
ZILIET  
Ramdeo, ayo; ayo Ramdeo!  
Kifer Moutalou? Si to sanz to nom?  
Ousa si to'le, to marye ar mwa  
E mo sanz mo nom. Nepli Kapilet.  
RAMDEO  
(ar limem ) Koze ousa ekoute? Ki mo fer?  
ZILIET  
Kisannla ki mo  ennmi? Zis to nom.  
Moutalou ennmi me pa Ramdeo.  
Ki ete Moutalou? Enn lekor? Non.  
Enn figir? Non. Moutalou zis enn nom.  
Ki ete enn nom? Si mo pran enn roz  
E mo sanz so nom, eski li pou'aret  
Santi bon, aret santi  roz? Non, non!  
O Ramdeo, mo zoli Ramdeo,  
Zet to nom e anretour pran mwa tou,  
Pran mwa tou.  
RAMDEO  
                     Zoli Ziliet, wi! Toutswit!  
Apel mwa koko e mo sanz mo nom.  
Nepli Ramdeo. Apel mwa koko,  
Apel mwa gate.  
ZILIET  
                      Twa ki twa laba?  
To kasiet dan nwar? Vinn dan lal imier.  
RAMDEO  
O Prenses seles, pa dimann mo nom.  
Mo deteste li; si mo ti kapav  
Mo ti pou bril li ar lasid nitrik.  
ZILIET  
Mo konn to lavwa. To pa Ramdeo?  
Ramdeo Moutalou, mo adore?  
RAMDE O 
Si mo nom bles to zorey, efas li.  
Apel mwa Soz, Eta, ousa Nenport.  
ZILIET 
Ayo mo gate, kouma to'nn vinn la?  
Miray ot, barble, pa finn fer twa per?  
To lavi andanze, si zot may twa.  
RAMDEO  
Mo lamour pou twa pa'nn get kat kote.  
Ti'ena miray ot? Aster nanye pa 
Pou aret mo nam fizionn ar pou twa.  
Ni to nom; ni mo nom; ni to fami . 
ZILIET  
Ayo Ramdeo! Si zot may twa la,  
Zot pa pou tike pou pran to lavi.  
RAMDEO  
71 
 Mo pa per zot zarm kouma to lizie  
Fer mwa transpire. Zis fer enn sourir  
E mo dispoze fer fas mil fizi. 
ZILIET  
Mo pa ti'a kontan zot may twa isi!  
RAMDEO  
Lanwit san lalinn, lanw it san zetwal  
Pe kasiet mwa dan enn gran manto nwar.  
Mo peyna pou per. Mo lamor isi  
Dan lebra lamour pli bon ki lavi  
San gout to lamour.  
ZILIET  
                            Ramdeo  koko,  
Ler mo deklare ki mo kontan twa,  
To pou kapav kwar mo'enn tifi fasil  
Ki to finn gagne san fer bel zefor.  
Pa mo labitid tir plan, fer kalkil.  
Kan mo kontan, mo kontan e mo dir  
Mo kontan. Mo pa negosie lamour.  
RAMDEO  
Mo fer serman...  
ZILIET  
                        Tousa pa neseser.  
Zis dir to lamour; pou mwa sa ase.  
Mo ere kan to la me mo gagn per  
Ki nou afeksion kouma enn zekler  
Alime ek tengn lor enn mem vites.  
Nou donn li letan grandi, devlope  
Kouma bouton roz ki atann soley  
Pou montre lesiel so gran splander.  
Les nou separe e kan nou rezwenn  
Mo sir nou toulede pou trouv pli kler.  
RAMDEO  
Separe? San nanye?  
ZILIET  
                            Be ki to'le?  
RAMDEO  
Dir to kontan mwa.  
ZILIET  
                          Pa'nn fini dir twa?  
RAMDEO  
Enn gou p a ase!  
ZILIET  
                       Mo lamour pou twa  
Pli gran, pli profon ki to u losean.  
Plis mo donn twa, mo lamour, plis mo'ena  
Lamour pou done.  
TANN LAVWA MANGO: “ZILIET, RANT ANDAN. TANSION TO MALAD.”  
Ramdeo, si to lentansion onet,  
Si to pa pe rod enn ti lamizman,  
Si dan to lespri relasion dirab  
Li posib mem si tou finn vinn zeta b, 
Fer mwa kone Ram, dime gramaten.  
72 
 Bonswar mo lamour!  
RAMDEO  
                             Mo lamour, bonswar!  
Mo kapav dir sa ziska barlizour.  
Bonswar mo lamour; mo lamour, bonswar!  
Bonswar mo lamour; mo lamour, bonswar!  
ZILIET  
Mo'si parey!  
Bonswar mo lam our; mo lamour, bonswar!  
Bonswar mo lamour; mo lamour, bonswar!  
Separasion dous -amer!  
ZOT SORTI  
 
AK 2 SENN 2  
DAN ASHRAM SHEIK SOUFI  
SHEIK SOUFI RANTRE  
SHEIK SOUFI  
Olie depans lenerzi  
dan servis ek dan sistem  
O Bondie Lamour -Pardon  
dir tou bann zenerasion  
toulezour met dan later  
enn lagren ousa enn plant  
pou dir nou Mama -Papa  
ki nou bien sagren erer  
ki finn fer zoli zarden  
vinn dezer ek simitier.  
 
Olie gaspiy nou resours  
dan flafla ek vantardiz  
dir so gran ek so piti  
souy larm dan lizie zanfan,  
kalme soufrans  inosan,  
viktim sovazri pouvwar;  
olie plen pos gourmandiz,  
partaz seki neseser  
pou fer sourir revini  
lor figir zom, fam, zanfan.  
 
Pou ki lavi kontinie  
nou plant pie ki donn manze,  
pirifie ler nou respire,  
donn lonbraz pou repoze,  
fer zarden revinn frengan.  
RAMDEO RANTRE  
RAMDEO  
Bonzour mo Gourrou!  
SHEIK SOUFI  
                               Bonzour mo garson!  
To lizie dir mwa to pa finn dormi.  
Ki to finn al fer ki f er to lili  
Repous to lekor. Koze Ramdeo!  
RAMDEO  
73 
 Mo'nn zwenn enn mamzel...  
SHEIK SOUFI  
Ayo mo Bo ndie! Parye to'nn al fer  
Pak avan karem?  
RAMDEO  
                         Pa sa mo Gourrou.  
Mo anvi marye.  
SHEIK SOUFI  
                      Mo kapav kone  
Ar kisannla. Enn tifi? Enn garson?  
RAMDEO  
Enn tifi, gourrou.  
 
SHEIK SOUFI  
                        Mo ko nn tifi la?  
RAMDEO  
Ou konn so papa. Misie Kapilet.  
SHEIK SOUFI  
Ayo mo mama! Kan to'nn zwenn Ziliet?  
RAMDEO  
Yer, kot li , dan fet.  
SHEIK SOUFI  
                          To ti envite?  
RAMDEO  
Non. Mo'nn frode, rantre. Bal maske.  
SHEIK SOUFI  
Ki to pe rod fer, m o zoli garson?  
Alim dife? Lager sivil? Pappa!  
RAMDEO  
Peyna okenn plan; nou de zis kontan.  
SHEIK SOUFI  
Twa to kwar to kontan. Ziliet kontan?  
RAMDEO  
Wi, nou'nn desid pou marye zordi mem.  
SHEIK SOUFI  
Marye zordi mem? Ki pe ariv zot?  
Pa pou fer demann? San ren ionnfami?  
San piblikasion 'lentansion' maryaz?  
RAMDEO  
Gourrou mo Gourrou, oumem ou finn dir  
Kan Bondie plant lamour dan de leker  
Personn pa bizen tousa simagre.  
Kan laenn partou pe desir lape,  
Ziliet ek mwa nou pe partaz lamour.  
Olie gagn koudme, nou pe zw enn tase.  
Orevwar Gourrou! Mo nepli kone  
Kot pou al rod led.  
SHEIK SOUFI  
                         Atann mo ga rson!  
To toultan prese.  
RAMDEO  
                        Mo peyna letan.  
Ziliet pe atann mo fer li kone  
74 
 Ki mo'nn deside.  
SHEIK SOUFI  
                         Mo pou marye zot.  
Mo kwar zot maryaz li enn plan Bondie  
Pou tengn tilespri, fleri paradi;  
Fer lamour  detase pran plas lamour  
Ki atas lasenn.  
Lamour li pa enn lasenn, enn serman,  
enn promes fizionn de, fer zot vinn enn;  
pou atas lotla dan ritiel ro utinn,  
dan douser sanglo soufrans egois.  
Lamour li pa enn pasion ki chombo  
koler par likou, menas pou touye;  
pa enn depresion ki dimann lamor  
parski dan pran tou pa finn gagn ase.  
 
Enn lame ouver, ledwa ver later  
pou les emosion al aroz zarden,  
fann laroze  lor tou bann petal fler;  
enn leker senser ki ofer lotla  
sekirite ek liberte, konfor  
ek lape. Samem lamour detase.  
RAMDEO TOM LOR LIPIE SO GOURROU POU DIR LI MERSI  
AK 2 SENN 3  
DAN LARI VAROUNA SITI  
AMARR EK ADZWEN -MER RANTRE  
AMARR  
Personn pa kone kot li et e. Li viv dan enn rev kot Rozalinn ena pouvwar tiranik. Plis fam la fer li mizer, plis li 
gagn  bon. Li kouma Orsino dan Lerwa Bwar.  
ADZWEN -MER  
Pa Shakespeare ki ti dir ki poet, fouka ek Monsieur Love zot dan mem kazot? To kone mo kwar mo pou 
dimann enn kop inn okoupay nou Ramdeo, fer li dekouver delis Dees Venis, fer li konpran ki vre zwisans ete.  
“Me kan lame -lipie enn bieneme  
atas lekor ar lekor; kan lalev  
fonn dan zwisans parfime;  
kan laverite touni pe ofer  
bote eternel partaze;  
kan lekor ekler lespri,  
lespri fer lekor vinn sen  
dan li se Twa mo adore.”  
AMARR  
Waw! Kot to'nn gagn sa? … Tann dir ki T choula ti dekouver ki nou ti froder -fet yer swar e li ti trouv Ramdeo 
pe koz ar enn mamzel. Si Misie Kapilet pa ti aret so lelan, li ti pou pik Ramdeo laba mem.  
ADZWEN -MER  
Kifer li koumsa, sa boug la?  
AMARR  
Zot apel li Disan So parski pou enn wi, pou enn non, li rod lager. Peyna 'lape' dan so diksioner. Li ek so geng 
pe rod Ramdeo pou bate.  
ADZWEN -MER  
Ki nou kapav fer?  
AMARR  
Koz ar Lord -Mer. Bizen anpes enn lot bag ar. Mwa mo va protez nou fouka. Bizen anpes violans atoupri. Ala 
Monsieur Love pe vini.  
75 
 RAMDEO RANTRE  
A Rozalinn, Rozalinn e  
To zoli lizie fer mwa giji -giji; 
A Rozalinn, Rozalinn e  
To zoli labous fer mwa giji -giji; 
A Rozalinn, Rozalinn e  
To zoli likou fer mwa giji -giji; 
A Rozalinn, Rozalinn e  
To zoli li (ki zafer?) fer mwa giji-giji...  
RAMDEO  
Aret manz krann! Zot bizen ed mwa.  
AMARR  
To bizen kapot ousa pilil?  
RAMDEO  
Aret badine Amarr!  
ADZWEN -MER  
Tchoula pe rod twa?  
RAMDEO  
Non, pa sa.  
RAMDEO  
Mo pe marye zord i tanto. Mo bizen de temwen. Anplis mo bizen enn plas kot mo fam ek m wa kapav kasiet.  
AMARR  
Kasiet? To'le dir linndemiel? Pran enn sanmdotel. To piok?  
RAMDEO  
Kouma pou dir zot sa? Mo pe marye ar Ziliet.  
ADZWEN -MER  
Ki Ziliet?  
RAMDEO  
Kapilet.  
AMARR  
Ala gran bez! Bizen al kasiet zot dan enn boungker. Ki finn ariv Rozalinn?  
RAMDEO  
Ki Rozalinn? Erer zenes.  
ADZWEN -MER  
To nepli zenn?  
RAMDEO  
Zot kapav zwenn nou kat -rer dan Ashram Sheik Soufi?  
AMARR  
Ki to pe fer nou fer? Alim dife ant kabri Lafrik ek kabri dan Lenn?  Destabiliz Varouna Siti?  
RAMDEO  
Zot pa pou ed mwa? Mo k onpran. Komie letan ankor lamour ant de dimoun pou koumadir pwazon sosiete?  
ADZWEN -MER  
Pa sa. Eski to realize ki konsekans pou ete. Pe donn Tchoula Disan So materyo pou li alim dife maler.  
RAMDEO  
Enn dimoun kapav pran enn pei anotaz? Ena ase dimoun dan Var ouna Siti pou dir Tchoula aret fer 
lekouyon. Sori! Atann mwa isi. Mo bizen koz ar enn dimoun enportan.  
MANGO RANTRE  
Tantinn, mersi ou finn vini. Ou esoufle?  
MANGO  
Mo nepli zenn mo piti. Ki mo dir Zili et? 
RAMDEO  
Zordi kat -rer dan Ashram Sheik Soufi.  
MANGO  
76 
 Samem tou?  
RAMDEO  
Mo finn okip tou. Dir Ziliet mo kontan li.  
MANGO  
Si to fer li plore, mo pou bez twa, ti kouyon.  
RAMDEO  
Non, Tantinn, li pa pou plore. Kan tou finn fini, to vinn viv ar nou pou okip no u tibaba.  
MANGO  
Ankor travay? Me mo pa dir non.  
MANGO SORTI  
RAMDEO  
Ki zot finn deside?  
 
AMARR  
Eski nou ena swa? Tanto kat -rer dan Ashram. Salam!  
ZOT TOU SORTI  
AK 2 SENN 4  
DAN ASHRAM SHEIK SOUFI  
SHEIK SOUFI EK RAMDEO RANTRE  
SHEIK SOUFI  
Mama -Papa ki partou;  
Papa-Mama ki konn tou,  
ki ti la avan letan,  
ki pou  la apre Zizman;  
Twa ki ti larg Koumansman  
fer mil miliar galaxi  
donn nesans toutsort lavi  
bebet ek entelizan,  
ekler sime to zanfan  
ki souvan pe fer erer  
bliye ki To Kreasion  
ti ne dan Leker Lamour;  
bliye ki  lamour enn zour  
pou fer nou retourn dan four  
kot ar enn plot later glez  
To ti ranz labrez, lanez.  
RAMDEO  
Mama -Papa Liniver  
gid nou pa pou fer nou fer  
pie fler ek fouzer grandi,  
pie fri ek karo fourni;  
Papa -Mama Lalimier  
ekler nou lespri dan nwar  
pou ed no u kiltiv lespwar  
dan karo pikan fezer;  
Mama -Papa Bienneme  
Fer ki To Lamour sakre  
Absorb nou tou enn par enn  
e ar Twa fer tou vinn Enn.  
SHEIK SOUFI  
Korek mo garson?  
RAMDEO  
                          Pare pou lanfer.  
77 
 SHEIK SOUFI  
Lanfer paradi; paradi lanfer!  
Pa les kontradiksion entimid twa.  
Douler neseser pou gout gran boner.  
Ala Ziliet pe vini. Kot temwen?  
RAMDEO  
Randevou kat -rer. Ankor mwen senk la.  
ZILIET RANTRE  
SHEIK SOUFI  
Lamour fer Ziliet pli zoli ankor.  
RAMDEO  
Les mo gout to bote.  
 
ZILIET  
                               Pa konsome! (zot anbrase ) 
TANN ENN GRAN TAPAZ DEOR  
SHEIK SOUFI  
Ki ete sa?  
AMARR EK ADZWEN -MER GALOUPE RANTRE  
RAMDEO  
Ki pe arive?  
AMARR  
Tchoula ek so geng.  
RAMDEO  
Kotsa?  
ADZWEN -MER  
Dan lantre.  
AMARR  
Ki nou fer? Nou servi zouti?  
SHEIK SOUFI  
Zanfan, zot dan enn ashram, enn sankcher. Isi, mwa ki deside ki bizen fer. Dabor nou selebre maryaz Ziliet 
ar Ramdeo. Answit nou okip sekirite tou dimoun. Ramdeo, to figir trakase. To ena dout lor to lamour?  
ZILIET  
Si li ena dout, larg li ar mwa. Mo dres s o dout. ( li anbras Ramdeo ; tou d imoun riye ) 
SHEIK SOUFI  
(li pran enn laddou, li fer detrwa ti trans.)  
Mama -Papa, avoy To Lespri  
pou ekler nou sime;  
anpes maya bar nou gete.  
Beni lamour Ziliet pou Ramdeo;  
Beni lamour Ramdeo pou Ziliet.  
(Ziliet ek Ramdeo par taz laddou; sakenn manz enn bout)  
De finn vinn enn ziska zour k an tou pou revinn enn kouma dan koumansman.  
RAMDEO EK ZILIET  
Mersi Sheik Soufi; mersi nou temwen.  
ZOT TOU SORTI  
AK 3 SENN 1  
DAN LASAL KONSEY MINISIPAL  
LORD -MER, ADZWEN -MER EK KONSEYE RANTRE  
LORD-MER  
Sitiasion grav. Yer sw ar ti ena  
Pli gran disterbens dan istwar pei.  
Vandal pa finn mem respe enn ashram.  
78 
 Seki ti kapav aret zavari  
Ti vers petrol lor dife destriksion.  
Desizion grav pou sitiasion grav:  
Mo dekret leta -dirzans pou sis mwa.  
Pou ena kouv fe apartir di -zer 
Ziska si -zer lelandime maten.  
Lapolis pa pou toler enfraksion;  
Bann ki rod sikann pou pey li bien ser.  
Pa kapav permet bann latet brile  
Rwinn stabilite, anpes devlopman.  
Apart mo adzwen, mo dimann zot tou  
Kit lasal konsey.  
BANN KONSEYE SO RTI 
LORD -MER  
Eski to kapav donn mwa plis detay?  
ADZWEN -MER  
Kouma mo'nn dir ou, kouma lapriyer  
Maryaz Ramdeo ek Ziliet fini  
Tchoula Disan So ek so geng vwayou  
Kraz laport santral, anvai ashram.  
Amarr al ver zot pou sey kalme zot;  
Mo gagn enn kou lor mo late t. Zekler!  
Nwar parto u! Ler mo regagn konesans  
Amarr, Ramdeo, Ziliet ek lezot  
Ti disparet. Mo pa konn plis ki sa.  
LORD -MER  
Tousa bien -bien drol. Tchoula Disan So 
Pe ed lapolis pou fer so lanket.  
Li regret so erer. Lalkol li dir.  
Li dir ki li pa ti servi vi olans;  
Li ti zis ole anpes maryaz la.  
Personn pa'nn bat twa; to'nn glise, tonbe.  
Nwar pe vinn blan; blan pe vinn nwar.  
Mo pa gagn konpran. Tchoula Disan So  
Kikfwa pe koz vre. Kouma pou kone  
Kot Ramdeo, Ziliet, Amarr ete?  
Sheik Soufi finn desid al anretret  
Pou priye, medite, di mann Bondie  
Met enpe diplon dan latet imen.  
ADZWEN -MER  
Be kifer ou finn met leta dirzans?  
LORD -MER  
Enn ta ti kouyon pou rod deklar bay;  
Mem dan nou konsey ena konseye  
Partizan kabri Lafrik, partizan  
Kabri dan Lenn ki pou sey itiliz  
Tansion, konfizion pou giji reflex  
Pou gagn enpe plis popilarite.  
Bizen krak zot lalinn, entimid zot.  
Anpes exe nenport kot li sorti!  
Leta dirzans pou touf exitasion.  
Tank mister disparision Ramdeo,  
Ziliet ek Amarr pa finn eklersi  
79 
 Nou bizen pridan; pridan, vizilan.  
Twa, mo kont lor twa, sey rapel detay  
Ki kapav ed nou trouv enpe pli kler.  
ADZWEN -MER  
Oke Exelans! Mo pou fer mo bes!  
LORD -MER  
Mo espere ki fondater pei  
Varouna Siti ti ena rezon  
Kan li ti dir nou ki Bondie ena  
Enn regar spesial pou dimoun isi.  
Nou tou bien bizen so benediksion.  
ZOT SORTI  
AK 3 SENN 2  
DAN LARI VAROUNA SITI  
ENN KOTE RAMBO EK DJANGO; LOT KOTE RANNJIT EK KOUMAR  
RANNJIT  
Mo dir twa nou bann for. Kouma akter, Ramdeo fer bann fam bannla grene kouma zamalak kont sezon. Get 
sa Ziliet la. Tou t ilom kabri Lafrik ti avoy lamson. Me lamson kabri dan Lenn ki'nn gagn premie pri.  
KOUMAR  
To kone kot Ramdeo ete?  
RANNJIT  
Je konn. Me je choupchap. Les nou dimoun zwir enn nisa apar.  
KOUMAR  
To kwar zot finn touy li?  
RANNJIT  
Aret fer mofinn! On ne touy pa en n imortel.  
KOUMAR  
To pa kwar li ti pou bon si nou aret lager. Keleleserti?  
RANNJIT  
Pa kapav al kont volonte divinn. Lom propoz, die kaspoz!  
KOUMAR  
Pa kone. Mo konn detrwa kabri Lafrik. Zot bann bon dimoun.  
RANNJIT  
Blasfem! Sakrilez! Ar koze koumsa to pou f ini dan lanfer.  
KOUMAR  
Mo dir twa. Lot zour enn nou dimoun ti tap ar enn loto. Enn bannla ti pran li dan so loto pou amenn li 
lopital.  
RANNJIT  
Kikfwa li ti ole sir ki li pou mor.  
KOUMAR  
Non do ta!  
RANNJIT  
Ki to kone twa? Ar enn topet zot aste twa.  
KOUMAR  
Ala to rekoumanse!  
KOTE RAMBO/DJANGO  
RAMBO  
Ki nou fer ar sa de kabri laba la?  
DJANGO  
Les zot. Zot pa pe fer nanye.  
RAMBO  
Sa se seki to kwar. To kone ki ena dan zot latet? Nou koste ar zot. Nou krak zot lalinn. Bann tileker sa. Zis 
lagel ki gran. Eh twa laba , to pa pou aret fane? To trouve, zot pa reazir. Zot finn fini pipi dan kalson.  
80 
 DJANGO  
To ti koz tro dousma. Zot pa finn tann nanye. To'le mo kriye pli for.  
RAMBO  
Non, pa fer sa! To pou deranz vwazinaz... Si zot pa rann nou nou Ziliet, mo pou tay -tay zot.  
DJANGO  
To kwar Tchoula ti touy Ramdeo, Ziliet ek Amarr.  
RAMBO  
Ti bizen. Si li pa finn fer li, li enn lisien.  
DJANGO  
Bizen rekonet. Amarr ti konn fer jok. Mem seki ankoler oblize riye. Fer sagren zot nepli la!  
RAMBO  
Ki to gagne, fer sagren?  To fami ar zot t wa? 
AMIZIR LETAN PASE, BANN PARTIZAN MAL -FEMEL DE KOTE PE GONFLE LEKIP. ENN ZOLI LAMIZIK JAZ (TAKE 
FIVE PAR DAVE BRUBECK) AKONPAGN ENN BAGAR KOREGRAFE. ALAFEN LASIRENN LOTO LAPOLIS ARET 
BAGAR ARTISTIK E BANN PARTISIPAN ZWE ROL LAMITIE EK L AMOUR.  
LAPOLIS RA NTRE  
LAPOLIS  
Kot bann bagarer?  
PARTISIPAN 1  
Bagarer sef? Pa kone. Nou nou pa fer lager; nou fer lamour.  
PARTISIPAN 2  
Love love me do,  
You know I love you,  
I'll always be true,  
So please love me do.  
PARTISIPAN 3  
Dam marro dam  
Hare Krishna, Hare Ram.  
PARTISI PAN 4  
Ze garde ta foto sir mo ker.  
PARTISIPAN 5  
Atiletonton, atiletonton, atiletonton!  
Atiletonton, atiletonton, atiletonton!  
Atiletonton, atiletonton, atiletonton!  
KOUMA LAPOLIS ALE BAGAR KOREGRAFE REKOUMANSE  
AK 3 SENN 3  
KOT KAPILET  
MISIE EK MADAM KAPILET  RANTRE  
MADAM KAPILET  
Akoz to latet dir, nou finn perdi nou tifi.  
MISIE KAPILET  
Ki latet dir? Vomie perdi tifi ki perdi loner. Apre sa, twa fam ki to kone dan tousa. Sa enn zafer zom sa.  
MADAM KAPILET  
Zafer zom? To vini, to po z enn lagren dan later fertil ki finn prepare pou resevwar lagren la. Apre to bez to 
sime to ale. Later okip lagren la, fertiliz li, donn li lavi, fer li grandi, nouri li ar so lekor, ar so disan. Aster to 
vinn dir mwa ki to fouti loner ena plis valer ki z anfan sorti dan mo trip. Ferfo ut ar twa. Si Bondie pardonn 
mo pese e fer Ziliet ek so kontan revini, mo pou ed zot pou konstrir zot lavi koup. Si to pa dakor, gete ki to 
anvi fer.  
LI SORTI  
MISIE KAPILET  
Mo ti kone sa ti pou arive.  
Nou finn larg choula ki n ou pa konn tengn.  
Nou pe pey p ou nou erer bien -bien ser!  
81 
 LI SORTI  
AK 3 SENN 4  
KOT MOUTALOU  
MISIE EK MADAM MOUTALOU RANTRE  
MISIE MOUTALOU  
Nou'nn perdi de zanfan.  
MADAM MOUTALOU  
Non! Trwa. Ziliet osi nou zanfan. Pa fer kouma lezot, Daram. Koumadir zanfan kabri Lafrik, zot pa zanfan. 
Ramd eo ti kontan Ziliet …  
MISIE MOUTALOU  
Kifer to dir 'ti'?  
 
MADAM MOUTALOU  
Tou dimoun pe dir ki Tchoula Disan So finn touy touletrwa.  
MISIE MOUTALOU  
Ekout mwa bien, Saroj. Tchoula pe dir partou ki li pa ti kapav lager pa rski li ti tro sou. Li ti kas detrwa obz e, 
samem tou.  
MADAM MOUTALOU  
Be kot zot aster?  
MISIE MOUTALOU  
Samem mister la. Tousa kouma enn pies trazikomik. To rapel 'Enn Ta Senn Dan Vid'? Zot ti kwar tifi la ti mor 
me pa vre.  
MADAM MOUTALOU  
Mo kwar twa ki sou , sannkoutla! Depi plis ki enn mwa, trwa zanfan finn disparet. Lapolis pa kone kot zot 
ete. Eski zot ankor vivan? Personn pa kone. Sheik Soufi finn desid pou fer lagrev silans. Touleswar ena veye 
ar labouzi divan Ashram. Popilasion Varouna finn plen, plen, plen ar 'ta senn dan vid' fami Moutalou ek 
Kapilet. Tank pa trouv bann lekor, pa pou ena dey, pa pou ena servis -demor e palab, rimer, spekilasion pa 
pou arete. Bizen kone ki ti arive sa swar la. Lerla pou gagn lape. Anparlan desa, to ti promet pou explik m wa 
orizinn ostilite ant sa de fami la. S i nou konpran, kikfwa nou pou kapav aret ladesant ver katastrof.  
MISIE MOUTALOU  
Ala seki mo paran ti rakont mwa. Ena apepre enn siek desela, enn manm tribi Kapilet ti sove ar enn tifi tribi 
Moutalou. Bann zenn kot nou ti vanze. Zot ti touy garson la e ler tifi la ti swiside , nou bann ti akiz bannla 
kom responsab lamor enn nou dimoun.  
MADAM MOUTALOU  
Si zot ti sove, savedir ilop, zot ti kontan pou viv ansam. Kifer ti anpes zot?  
MISIE MOUTALOU  
Sa lepok la ti pe pratik boukou fetisid. Rezilta, ti ena enn defisi t tifi. Boukou zenn pa ti pe gagn partner pou 
marye e ler enn nou tifi, ki ti zoli ek entelizan, ti sot baryer, ti ena toutsort kalite akizasion. Ena latet brile ti 
pe dir ki ti finn polie loner fami e ti bizen ver s disan pou fer netwayaz.  
MADAM MOUTALOU  
Depi enn siek nou pe sarye sa malediksion la e zordi mo garson, mo belfi ek mo neve finn pey lepo kase. 
Latet pa bon Daram, latet pa bon. Koumadir dan sa de fami la, lamour samem pli gran pese. Pa finn ariv ler 
pou ki nou zwenn bann Kapilet e met tou kart l or latab?  
MISIE MOUTALOU  
Wi, me...  
MADAM MOUTALOU  
Ki me? Komie ankor bizen mor?  
ZOT SORTI  
AK 3 SENN 5  
DAN ASHRAM  
SHEIK SOUFI EK TCHOULA RANTRE  
TCHOULA  
Nou ti vini pou anpes maryaz la;  
82 
 Nou pa ti kone ki li ti pou kourt,  
Extra kourt, mwens ki enn minit, mo k war.  
SHEIK SOUFI  
Seremoni ek so agrram -bagrram  
Pa neseser ditou. Seki neseser  
Se ki de leker fer serman senser  
Pou ki zot lamour, enn kado Bondie,  
Dire dan lavi ki plen ar konfli  
Parski nanye pa mars lor lalinn d rwat.  
Ler to ti rantre, malgre ki mo konn  
To repitasion, mo ti trouv dan twa  
Posibilite tengn ostilite,  
Efas enn siek konfizion ek erer.  
TCHOULA  
Mwa? Posibilite amenn lape?  
SHEIK SOUFI  
Nanye dan lavi bon ousa move  
San pou san. Lavi enn kontradiksion.  
Bon s arye move; move sarye bon.  
TCHOULA  
Gourrou o u pe dir ki dan Disan So  
Peyna zis move.  
SHEIK SOUFI  
                       Wi, to'nn bien konpran.  
TCHOULA  
Finn gagn pre enn an depi sa swar la  
E mo touzour pa pe konpran nanye.  
Ki finn ariv Ziliet ek Ramdeo?  
Kifer Amarr 'si finn fonn kouma ler?  
SHEIK SOU FI 
Travay Bondie sa! Soufrans neseser  
Pou amenn boner. Nanye pa fasil.  
Enn siek mesanste pa pou disparet  
Kouma enn mirak. Li bizen letan.  
Ki ete enn an?  
TCHOULA  
                     Ou pe rod dir mwa  
Ki li bien posib boner retourne  
Pou efas nou larm?  
SHEIK  SOUFI  
                           Kifer non, beta?  
TCHOULA  
Pa fasil, Gourrou. Pa fasil.  
SHEIK SOUFI  
Kan nou pa konpran tou paret difisil. Ler lalimier lesiel koumans ekler nou nam, difisil vinn fasil.  
TCHOULA  
Dir mwa plis.  
SHEIK SOUFI  
Pa kapav dir plis me so ler pe vini kan Mama -Papa Liniver pou dir nou tou.  
ZOT SORTI  
AK 3 SENN 6  
DAN ENN ZARDEN PIBLIK  
MADAM KAPILET EK MANGO RANTRE  
83 
 MADAM KAPILET  
To kwar li pou vini, Mango?  
MANGO  
Mo sir. Li parey kouma ou. So leker mama fermal; so vant mama brile. Li gard les pwar ki Bondie pou rann li 
so zanfan – enn lespwar enpe for. Me si sa kapav ed nou fer fas, li bon.  
MADAM KAPILET  
Li pa deteste nou?  
MANGO  
Okontrer li konpran boukou. Sirtou depi ki li finn kon n orizinn bagar ant zot de fami. Li trouv drol nou priye 
Bondie , lasours mizerikord, lamour ek pardon, me anmemtan nou defann nou zanfan viv lamour ki zot santi 
dan profon zot nam.  
 
MADAM KAPILET  
Pa li ki pe vini laba?  
MANGO  
Wi, limem sa.  
MADAM MOUTALOU RANTRE. TOULETRWA ASIZ LOR MEM BAN DAN ZARDEN. MANGO OMILIE ANT LE DE. 
Ki ariv zot. Zot finn vinn goungi?  
MADAM MOUTALOU  
Pa kone ki pou dir. Pourtan mo finn prepar enn zoli koze me isi li paret fos. Pardonn nou Madam Ka...  
MADAM KAPILET  
Apel mwa Zo rzet.  
MADAM MOUTALOU  
Mwa mo Saroj.  
ZOT ANBRASE  
MADAM KAPILET  
Zordi fer zis enn an depi ki nou finn perdi nou trwa zanfan. Sheik Soufi finn organiz enn evennman pou fer 
nou rapel sa zistwar tris la. Enn bon zafer. Si nou tou prezan, kikfwa nou pou trap lame , souy larm, tourn 
paz, koumans enn nouvo sapit. To pou vini Saroj?  
MADAM M OUTALOU  
Mo ti pe al dir twa mem zafer. Nou tou zwenn tanto kat -rer dan Ashram.  
ZOT TOU SORTI  
AK 3 SENN 7  
BIRO LORD -MER  
LORD -MER, ADZWEN -MER EK TCHOULA RANTRE.  
LORD -MER  
Zordi zour pour zour pe fer zis enn an  
Depi trwa zanfan Varouna Siti  
Finn volatilize, di sparet net.  
Zot de ti prezan. Enn ti tom senkop;  
Lot ti deler net. Ler dir zot koze,  
Zot dir 'pa rapel'.  
ADZWEN -MER  
                         Sheik Soufi ti dir  
Kan maryaz fin i li pou dres papie  
Pou sekirite. Sirman li konn plis.  
TCHOULA  
Li koz bien tigit. Kan so ler vini  
Li dir nou pou konn seki neseser.  
Mister, mister e ankor plis mister.  
LORD -MER  
Ena boukou sign rekonsiliasion.  
Bizen kontinie nouri armoni.  
84 
 Mo per ki Kapilet ek Moutalou  
Refiz konpromi, rod redi lalinn.  
TCHOULA  
Mo zis kapav koz pou Tantinn Zorzet.  
Si mo tonton Zorz rod fer lefara  
Mo tantinn Zorzet pou tay so palto.  
Madam Moutalou 'si kapav fer sa.  
LORD -MER  
Bann Madam de kote finn deside.  
Bann zom bizen fer atansion. Sinon,  
Zot nat dan koutvan. Vie koutim anpann.  
Varouna Siti ti rant dan rout inn; 
Ler realite sanze, vinn enn lot,  
Nou fer koumadir lemonn pe bouz fix.  
Kan zanfan model enn kou disparet,  
Sok sikolozik fors nou reazir.  
Zot tou envite tanto kat -rer pil 
Pou Seremoni Memwar dan Ashram.  
Peyna plis detay. Sheik Soufi diskre.  
Sakenn donn koudme pou viv dan lape.  
AK 3 SENN 8  
DAN ASHRAM  
LAFOUL LOR LASENN. FAMI KAPILET, FAMI MOUTALOU; LORD -MER EK KONSEYE. LATMOSFER BIEN LOUR 
KOUMADIR KAPAV KOUP LI ANTRANS AR  ENN KOUTO. MAZORITE DIMOUN PARET BIEN ANBARASE. 
LASENN DAN DEMI LALIMIER. DAN FON, OM ILIE, ENA ENN STRIKTIR ANTOURE AR ENN GRAN VWAL BLAN. 
SHEIK SOUFI RANTRE.  
SHEIK SOUFI  
Ena ekzakteman enn banane  
Mo ti selebre isi enn maryaz.  
Olie lamour ek lazwa ti ena  
Laenn ek violans; olie de vinn enn  
Ti ena lamor ek separasion.  
Mo ti fer erer kwar ki maryaz la  
Pou fer de fami efas lepase,  
Rekoumans lavi lor enn nouvo baz.  
Pou dimann pardon fami Kapilet,  
Fami Moutalou, Lord -Mer Varouna  
Mo'nn dimann enn artis fer enn stati  
Sa de zanfan ki senboliz lamour.  
Detrwa zom bizen pous sa zafer la  
Ki dan fon laba , met li omilie.  
STRIKTIR LA LOR ROULET. DETRWA ZOM PLAS LI OMILIE. ENN SPOT ALIME POU EKLER LI.  
Aster fami sa de zoli zanfan  
Tir vwal ki kouver sedev artistik  
MISIE EK  MADAM KAPILET EK MOUTALOU RIS ENN KORDON E VWAL LA TONBE. RAMDEO, ZILIET EK ZOT TI 
BABA  PARET.  
LORD -MER  
Kifer tibaba?  
SHEIK SOUFI  
Imazinasion artis angaze.  
Si ti les zot viv zot ti pou ena  
Enn baba trwa mwa.  
MANGO  
85 
 Eh get baba la! Pe tet so ledwa.  
Li pe gagn swaf do. Les mo donn li bwar.  
Rod bibron dile.  
ZILIET  
                            Mo donn li doudou.  
ZILIET OUVER SO BLOUZ POU DONN SO BABA BWAR. RAMDEO AL SERS ENN FOTEY POU SO FAM.  
MISIE KAPILET  
Nou tizanfan sa!  
MISIE MOUTALOU  
Non, pou nou sa. Enn M outalou sa. Mo pou apel li Daram.  
RAMDEO  
Enn tifi sa, papa.  
MISIE MOUTALOU  
Nou apel li Sar oj. 
MISIE KAPILET  
Nou apel li Zorzet Ziliet Kapilet. Nom la rim bien.  
MADAM KAPILET  
Zorz, to pa pou sanze? Les Ramdeo ek Ziliet deside.  
ZILIET  
Nou'nn fini deklar li. Li apel Saroj Zorzet Kapilet -Moutalou. So nom gate: Foufoun.  
MADAM KAPILET  
Les mo tir so g az. Non, Saroj, twa premie.  
MADAM MOUTALOU  
Misie Kapilet konn tir gaz?  
MISIE KAPILET  
Normal mo kone, pa vre Zorzet?  
MADAM KAPILET  
Non, pa vre. Zame to pa'n n ole fer sa. Travay fam to ti kontan dir. Zorz, to pou ena pou aprann. Tifoufounn 
ki pou fer twa vin n enn bon zom.  
ADZWEN -MER  
Be kot Amarr?  
AMARR  
Mo la!  
ENN SPOT EKLER LI. TOU BANN ZENN GALOUPE AL ANTOUR LI.  
TCHOULA  
Kouma tousa ti arive?  
SHEIK SOUFI  
Dimann Prospero dan 'Toufann'. Li ti enn exper lor realite virtiel. Me mo pli kwar ti ena lame Bondie lada n. 
 
RIDO  
18.04.2012  
RETOURN KONTENI/BACK TO CONTENTS  
 
ZILIET EK SO ROMEO  
PROLOG  
Dan enn zarden ki dimoun par labitid apel Balfour. Kifer? Personn pa bien kone. Pa neseser kone parski plis 
nou kone mwens nou konpran. Li enn zarden tropikal natirel. Enn larivier ki pa profon travers li e dan  sa 
larivier la ena plen pwason ek kamaron. Dan zarden la ena plen pie fri kouma leksi, mang, longann, zanblon, 
bibas, mason, zamalak etc. Zis  omilie ena enn pie chalta, zoli pie ki tal so fetaz dan lesiel e aroz so lonbraz 
86 
 lor later. Ena boukou fri chalta  lor pie la. Zot bien plen, lour ek initil. Kan zot ver zot grens ledan, kan zot mir 
zot kouma labou.  
Romeo pe kas enn poz anba pie chalta. Li  ena lekor enn danser bale, li met enn kolan. Ziliet rantre. Li'si li 
abiye kouma danser bale.  
 
ZILIET: Romeo mo R omeo, ki to pe fer anba pie chalta. Dan zarden papa ena pie leksi, ena pie longann, 
bangasay, kerdebef e twa mo zoli to perdi latan anba pie c halta; chalta ver ki kas ledan, chalta mir kouma 
labou. Romeo, mo Romeo ... Mo disik kandi, to pa pou koz ar to si ro, siro, siro?  
ROMEO: ( Li bay enn gran baye ) Aaaaaaaaaaaa!  
ZILIET: ( Li vinn koste ar li, fer ti gate ar li .) Romeo gate pouri koz ar to gate pouri.  
ROMEO: ( baye ) Aaaaaaaaaaa!  
ZILIET: Ale do fatra. To nek dormi. Kan to'nn bien dormi, to dir to'nn fatige do rmi, to bizen repoze e lerla to 
real dormi pou to repoze. Mo'nn plen get twa dormi. Mo fatige get twa dormi.  
ROMEO: ( baye ) Aaaaaa! repoz twa.  
ZILIET: Hen! To konn koze? Mari sa! Ki to ti pe dir?  
ROMEO: Si to fatige, repoz enpe. Sirtou aret koze.  
ZILIET: Me  mo oblize koze. Diferans ant zwazo dan lesiel e tang anba later ek mwa se ki mwa mo ena 
kapasite, konesans koze. Akoz sa mo pou koze e mem si  koze fini mo pou envant koze pou kapav kontinie 
koze. Si to pa'le koz ar mwa mo pou koz ar momem. ... Silans fer mwa per.  
ROMEO: Ziliet, mo prefer twa dan silans. Tapaz fer mwa plen.  
ZILIET: Silans fer mwa plen.  
ROMEO: Mwa, tapaz.  
ZILIET: Mwa, silans.  
ROM EO: Mwa, tapaz. Ziliet!  
ZILIET: Hen!  
ROMEO: Si nou zwe Tarzan ek Jane. ( Li gonfle so bisep, tap so lestoma ki rezo ne kouma enn tanbour. Li 
galoupe, fer koustik, fransi lor lerb, mount lor pie, anpandan lor brans, may enn laliann, balans dan lezer, 
trap enn lot laliann, larg so lekor, tom lor so lipie, retap so lestoma .) Mwa Tarzan, twa Jane.  
ZILIET: Mo zoli Tarzan, ki fer to pa may mwa, roul -roul ar mwa lor lerb, fer koumadir Tarzan pe touy move 
lion. Ale mo Tarzan, fer to Jane plezir. May mwa, roul -roul mwa.  
ROMEO: Mwa Tarzan, mwa pa per mesan lion, mwa pa per krokodil, mwa pa per serpan, mwa pa per ...  
ZILIET: ... lek or fam?  
ROMEO: Hen! Ki to dir?  
ZILIET: Nanye!  
(Enn lavwa bas pwisan, ki fer tou vibre, anvlop teat net.)  
LAVWA BAS: Bann zanfan, prepar zot . Lesiel finn bare, lapli pre pou tonbe. Bizen refrwadi zarden e bann 
lespri. Sove al kasiet lapli.  
(Loraz, zekler, l apli toransiel.)  
ZILIET: Kot to pe ale?  
ROMEO: To papa pa'nn dir bizen kasiet lapli?  
ZILIET: To disel, twa? To per to fonn. ... Romeo, mo siro laroze, nek mazine. Lapli tom lor to latet, desann to 
likou, tranp to lekor ar so douser; to seve kol lor to late t, to kolan kol lor to lekor. Lerla to vinn kol ar mwa, 
mo lekor respir to lekor. Mmmm! Ki to dir?  
ROMEO: ( silans ) 
ZILIET: Ki to  dir mo doudou?  
ROMEO: To papa finn defann.  
ZILIET: Mo papa, mo papa, mo papa! Samem tou to kapav panse?  
ROMEO: Li pa finn dir n ou amize, zwir lavi me les li panse seki bizen panse? Ler li ti klonn mwa samem li ti 
dir mwa e - to kone kouma li koze ler li s erye - li ti dir mwa pangar mo dezobeir.  
ZILIET: Kot to kwar li pou kone!  
ROMEO: Li konn tou seki pase. So zorey tann tou. So li zie trouv tou.  
ZILIET: Li konn tou, tann tou, trouv tou parski to anvi sa. Mo sir si ...  
ROMEO: Ki zafer?  
87 
 ZILIET: Pa kone. Me ko umadir ena kadna dan nou lespri ki nou lespri finn fabrike. Mo santi sa. Pa dimann 
mwa kifer. Mo pa kone. Mo zis santi.  
ROMEO: T o pa per?  
ZILIET: Per? Kifer?  
ROMEO: Normal to pa per. To papa sa. To kone li kontan twa. Zame li pa pou depler twa. Tandi ki mw a mo 
ziss enn klonn ki li finn fabrike dan so laboratwar.  
ZILIET: Ar ki selil?  
ROMEO: Ki selil?  
ZILIET: Selil pou fer kloning. M o sir li'nn pran enn selil ar mwa pou fabrik twa.  
ROMEO: (Koumadir li dan enn rev. Li sante .) "Li pran enn kot dan so lekor // P ou fer enn fam pou so 
garson."  
ZILIET: Ki to pe rabase?  
ROMEO: Parfwa dan mo somey mo tann sa sante la. Mo pa kone kifer me mo b ien kontan sa sante la. To 
konpran so mesaz?  
ZILIET: Siperstision! Mo sir Kontrario pe manz to krann. Tou seki papa fer, li li f er so kontrer. Tou seki papa 
dir, li li dir lekontrer. Li finn fer enn zarden kot ena zis pie chalta. Aster li pe rant dan to kr ann pou met 
semans konfizion. To pe ekout mwa? Romeo! To pe dormi?  
ROMEO: ( baye ) Aaaaaah! "Li pran enn kot dan so lekor // Pou f er enn fam pou so garson."  
ZILIET: Aret sant sa sante la. Pa fer mofinn. Vinn la mo gate. Mo sant sante ki bizen pou fer twa dor mi. To pa 
pou vinn dan lebra to siro, siro, siro? ... Get sa bwat la! Mo pe koz kouma Kontrario. Li pe reysi rant dan mo 
krann ' si. Romeo, si nou dans enn dans? Sa pou fer nou bliye lotorite, bliye Kontrario.  
ROMEO: Ki pou danse? Mo'nn plen ar Rege, Sega, Sege.  
ZILIET: Prokofiev?  
ROMEO: Proko kwa? Proko ki? Ki pro ko?  
ZILIET: Aret fer zozo! Ekoute, lerla to dir mwa. ( Lamizik "Romeo ek Juliette" par Prokofiev ranpli lasal. 
Dousma -dousma lamizik koumans sarye zot. Spetak bale feerik. ) ... He! Romeo, kan to d an moud, to dans 
bien twa. Kikfwa enn zour to pou fer fraka dan Holly -Bollywood.  
ROMEO: Ki ete sa?  
ZILIET: To pou a pel James Dean, Elvis, Michael Jaykisoun.  
ROMEO: Ki langaz to pe koze?  
ZILIET: Pa pran kont. Mo enn fofol. Mo kwar mo'nn swiv mo papa.  
ROMEO:  To papa fou?  
ZILIET: Non li enn zeni ... me tou zeni fou.  
ROMEO: ( silans ) ... Kifer nou la?  
ZILIET: Kotsa?  
ROMEO: Isi, dan sa zarden la. ... Kouma li apele?  
ZILIET: Balfour.  
ROMEO: Kifer?  
ZILIET: Pa sey konpran mo koko. Aksepte bann zafer kouma zot ete. L i apel Balfour. Li ti kapav apel Fourbal, 
Bourfal, Lourbaf ... Kouma enn zour kikenn pou dir 'what's in a na me'.  
ROMEO: ( enpe rever ) Ziliet?  
ZILIET: Hen!  
ROMEO: Kifer nou la?  
ZILIET: Kotsa?  
ROMEO: La, isi dan zarden Balfour.  
ZILIET: Kifer nou la, isi dan z arden Balfour?  
ROMEO: Wi.  
ZILIET: ( pansif ) Kifer nou la, isi dan zarden Balfour? Kifer nou la, isi dan zarde n Balfour? Kifer ...  
ROMEO: To pou ale mem ar mwa la?  
ZILIET: ( pa pran li kont ) Kifer nou la, isi dan zarden Balfour? Kifer nou la, isi dan zarden B alfour?  
ROMEO: To disk finn reye?  
ZILIET: Kifer nou la, isi dan zarden Balfour? Kifer nou la, isi dan zarden  Balfour? ... Kifer? ... Pa kone.  
(Enn lavwa tenor ki pa koze me sante.)  
88 
 LAVWA TENOR: Li pa kone?  
Li pa anvi kone.  
Li bien kone  
Me li per pou kone.  
ROMEO: To'nn tande?  
ZILIET: To kwar Kontrario aster?  
LAVWA TENOR: So papa enn vantar / So papa enn vantaaaar / So papa enn vantaaaaaar / So papa enn 
vantaaaaaaaaaaar!  
ZILIET: Twa ki twa Kontario?  
LAVWA TENOR: Enpe pli vantar ki to papa / enpe pli vantaaaaa aaar!  
Dan mo zarden ena enn pie  
Enn pie raport chalta;  
Dan mo zarden ena de pie  
De pie raport chalta.  
Youyou mo pie chalta  
Mo pie chalta  
Raport chalta,  
Youyou mo pie chalta  
Mo pie chalta  
Raport chalta.  
Dan mo zarden ena dis pie, dis pie raport chalta,  
Dan mo zarden ena san pie, san pie raport chalta,  
Dan mo zarden ena mil pie, mil pie raport chalta , 
Dan mo zarden ena nek pie, nek pie roport chalta.  
Youyou mo pie chalta  
Mo pie chalta  
Raport chalta,  
Youyou mo pie chalta  
Mo pie chalta  
Raport chalta.  
Vini, vini  zanfan  
Vini zanfan vinn manz chalta,  
Vini, vini zanfan  
Vini zanfan vinn manz chalta.  
Si chalt a ver grens ou ledan,  
Si chalta mir kouma labou,  
Kifer ou pa gout demi -mir, 
Mang dofine dir mwa ki la,  
Vini vinn manz chalta.  
Youyou mo pie chalta  
Mo pie chalta  
Raport chalta,  
Youyou mo pie chalta  
Mo pie chalta  
Raport chalta.  
ZILIET: ... demi -mir?  
ROMEO: Ki to dir?  
ZILIET: Chalta demi -mir. 
ROMEO: Chalta demi -mir?  
ZILIET: To pa'nn tande?  
ROMEO: Ki zafer?  
ZILIET: Sante Kontrario.  
ROMEO: Non.  
89 
 ZILIET: Pourtan!  
ROMEO: Z iliet nou rezwe Tarzan ek Jane. ... To pa tann mwa? ... Ki arive? To finn trouv mirak? Ziliet. Ziiiliet! 
Zilyetyet!  
ZILIET: Chalta demi -mir. ... Kifer mo pa ti pans sa?  
ROMEO: Ki zafer?  
ZILIET: Chalta demi -mir. ( Li get lao ) Get sa chalta ki lao laba. Li pa  ver ordiner me enn ver ki tir lor zonn.  
ROMEO: Kotsa?  
ZILIET: To trouv sa gro b rans ki al ver les, dan direksion soley levan?  
ROMEO: Wi.  
ZILIET: Avans to lizie ver so damilie e get enpe pli lao li. Get kouma li gayar! Li pli gro ki tou leres, so kouler 
diferan. To'nn trouve?  
ROMEO: Wi.  
ZILIET: Si to kontan mwa, to al kas li pou mwa.  
ROMEO: Rapel ki to papa ti dir.  
ZILIET: To kontan mwa, to pa kontan mwa?  
ROMEO: Wi, me ...  
ZILIET: Ale mo Tarzan.  
ROMEO: To papa ...  
ZILIET: Sa mo problem!  
ROMEO: To sir?  
ZILIE T: Wi, mo koko.  
(Romeo mont lor pie, grenpe ziska li ariv zis anba fri la e li trap li.)  
ROMEO: To sir? Tou manier tro tar. Kouma mo trap li li'nn tom dan mo lame.  
ZILIET: Tou manier mo sir. Avoy li, mo gobe.  
(Romeo avoy chalta demi -mir e Ziliet gob li ar elegans enn gorlkiper.)  
ROMEO: Korek Ziliet?  
ZILIET: Foul! Li zoli hen. Ferm, b on pou trape. Desann vit, to ed mwa pou ouver li. Kikfwa pou bizen pil li lor 
enn ros. Malsans mo peyna enn kouto. Defann nou mars ar kouto dan zarden Balfour. ( Romeo desann, vi nn 
zwenn li.)  
ROMEO: Nou zet li do ta. Evit lamerdman. To papa pou manga koumad ir li'nn manz chalta ver.  
ZILIET: Ki to gagne? Chalta demi -mir enn zafer rar. Santi, gete kouma li santi bon. Trap li, gete kouma li bon 
pou trape. Li bizen bon pou manze, sa mo  sir. ( Li koumans met li pre kot so labous, ouver so labous pou krok 
enn bout . ..) 
LAVWA BAS: Ziliet, pa fer sa mo tifi. Pese larogans, dezobeisans. Vit zet chalta demi -mir. Kontrario pe met 
dibri dan nou zarden. Li pa nou bann sa. Bannla sa. Zot'le detrir  mo kreasion.  
ROMEO: ( mirmire ) Ekout to papa Ziliet. Zet sa!  
ZILIET: Res tranki l twa. To pa pe konpran. Bizen konesans ek dezobeisans pou ouver laport liberte. ( Li mord 
enn gro bout dan chalta demi -mir.)  Vremem li bon.  
LAVWA BAS: ( loraz, zekler ) Ziliet zan fan mofinn. To'nn fini dane. Kit mo zarden ale. Pran sime dan les, al rod 
pardo n kot soley leve. Apartir aster to pou bizen travay pou gagn to manze.  
ROMEO: ( mirmire ) Dimann li pardon.  
ZILIET: Non! ... Aster ki lavi pe koumanse.  
LAVWA BAS: Romeo, to enn po v viktim. To kapav res dan zarden Balfour. Mo va apel li zarden Romeo. Res 
lamem, pa ale mo garson.  
ROMEO: Ziliet, atann mwa. ... ( li get lao ) Non, mo plas li ar Ziliet.  
AK 1 SENN 1  
Dan enn vilaz lor lakot ena enn bar -restoran ki apel "Kot Ziliet". Partou ena lansegn "Kot Ziliet". Ler rido leve 
2 travayer, enn fam ki apel Angelik a ek enn zom ki apel Peter, pe netwaye for -for. Angelika li enn madam 
anviron 45 an ki bien portan e ar li grimas pa pase. Peter, 30 an, li meg -meg kouma enn golet tir tant; li 
kont an kas poz. Me li per Angelika ki kontan fer sirdar -mama ar li.  
ANGELIKA: S anse to'nn netwaye isi. Get sa Peter! Get sa makacha la! Pa finn dir twa avans bann meb pou tir 
lapousier ki kasiet.  
PETER: Madam Angelika, ou plis anmani ki enn vie dainn.  
90 
 ANGELIKA : Pa koz kont dainn twa. Bann zom zot tou parey. Kouma montre zot zot defo zot detourn koze lor 
dainn. Tansion twa. Tansion mo fer twa gout mo masal. ... Vinn pas mop la isi.  
PETER: Aret tir lay, Madam Angelika.  
ANGELIKA: Tir lay? Zenzam ki mo pou tire. Ki fer zom lakagn koumsa?  
PETER: Lakagn?  
ANGELIKA: Wi, lakagn, zeb, pares, malang, malprop ... Zis bon pou fer senn.  
PETER: Madam Angelika, pa toultan. Nou zom nou konn grat poson, netway prop.  
ANGELIKA: Weh! To servo finn desann dan to labraget twa.  
PETER: P a sa Madam Angelika. Nou konn fer bon louvraz, fer leker ek l... ou kone, kontan.  
ANGELIKA: Samem to meg kouma enn golet tir tant dan bazar. To lamwel finn pas par tiyo lesapman. Bon 
aret radote! Nou fini vit ar netwayaz. Pa bliye, zordi zour bazar zordi. Dan enn timama Madam Ziliet pe 
desann pou prepar lalis komision. Yer mo ti tann dir to ti fer to bakanal, nek bwar pisar.  
PETER: Misie Romeo ti dir mwa vinn tap enn tipti ar li ek so bann kamwad.  
ANGELIKA: Enn tipti! To ena toupe. Tann dir zot finn desann detrwa boutey.  
PETER: Bannla, pa mwa. Apre detrwa topet mwa mo ti  tir ... akoz travay zordi.  
ANGELIKA: Koumadir mo bizen sagren twa. Pov jab la! Li finn bizen fer sakrifis pou li kapav fer travay ki 
donn li so bouse manze. Eta voryen, taler mo touf twa, ta ler. 
PETER: Ala Madam Ziliet. Bonzour Madam.  
(Ziliet rantre. Li e nn zoli fam anviron 40 an ki ranpli ar lenerzi, ki kontrol so biznes, so lavi ek so fami ar 
fermte ek lamour.)  
ZILIET: Bonzour Peter, bonzour Angelika. Tou korek?  
ANGELIKA: Bann zanfan finn f ini al lekol?  
ZILIET: Lontan. Misie so lipie finn may dan dra. Tr o amize yer swar! Bon, pou bizen fer lalis komision.  
ANGELICA: Misie Peter 'si ti bien amize yer swar.  
PETER: Pa koz koumsa Madam Angelika. Mo'nn dir ou ki ti arive. Misie Romeo ti dir mwa p ran enn tipti, zis 
enn tipti pou fer plezir ...  
ANGELIKA: Anbon t o ti fer plezir. To pa ti gagn plezir. Pa fer riye Misie Peter! Si ouver enn sopinn rom divan 
so nene li kapav marse depi isi ziska Grigri pou enn gorze. Aster li ole fer nou kwar li ti bwar zis enn tipti ... 
pou fer plezir. Kisannla ki li pe anbete, Madam ? 
ZILIET: Pa mwa antouka. Les li trankil Angelika. So lefwa finn fini vinn konpot. ... Pa kone kifer zot kontan 
bwar koumsa.  
ANGELIKA: Si zot ti ena pou okip lakaz ek zanfan lerla ou ti'a get e. Zot tonbe kouma papay mir.  
ZILIET: Sak fwa zot bwar zot mir e kan zot mir zot tonbe. (Angelika ki finn konpran ki Ziliet finn fer enn jok 
sale, trap so vant riye.)  
ANGELIKA: ... Parfwa kan zot pa mir 'si zot tonbe. Pa vre Peter?  
ZILIET: Aret manz so kra nn Angelika.  
(Kaspalto rantre. Li ena apepre 50 an. Li mosad, so lame tranble -tranble.)  
ANGELIKA: Bonzour Misie Kaspalto. Ou finn rat laport. Isi pa legliz. Tou manier lames 8 er finn fini depi 
lontan. Ki ariv ou lame? Ou pe fer saple envizib?  
KASPALTO: Pa  sikande Madam Angelika. Kan mo pa anetadegras mo gagn ti tranbleman ziska ki mo fer mo 
lapriyer.  
ZILIET: Pa enn ti tranbleman sa, Misie Kaspalto. Vadire tranblemandeter an Tirki. Tansion devier latab. Asize 
misie. Angelika, okip Misie Kaspalto. Letansa mo  fini lalis komision. Peter ena tou bann prodwi antreti en? 
Angelika, to pa bizen nanye?  
ANGELIKA: Samem seki mo ti dir ou. Misie Kaspalto, ou'le latizann lagren lorz ousa grenndelen? Li bon pou 
sofman. Ousa ou prefer Andrews?  
KASPALTO: Madam Angelika, ou'l e mo lamor? Met de dan kalis pou mo fer servis.  
ANGELIKA: Servisdemor!  
ZILIET: Ale Angelika, donn li so daway. Tansion so lekor grene kouma zamalak kontsezon. Apre vinn donn 
mwa enn koudme pou konplet sa lalis la. Peter, si mo donn twa sa lalis la to pou k apav fer bazar zordi. 
Koumsa Angelika ek mwa kap av fini prepar kari pou midi.  
91 
 PETER: Me sertennman. Si mo kapav tini papie la drwat, pa anbalao; si mo lizie rekonet seki li trouve; si 
marsan konn lir ou lalis, si zot pa met lame dan mo lagorz, normal mo ka pav fer bazar zordi, dime, 
apredime.  
ANGELIKA: B liye li Madam, li ti al lekol anba ban.  
KASPALTO: ( Devid so ver enn kout sek .) Aaaaaaah! Aster mo reviv. Madam Angelika, voulez -vous 
m'accorder cette danse?  
ANGELIKA: He, li finn vinn pagla! Ki sa lang ki li pe koze la?  
KASPALTO: Ti pa konn? Lot zour dan e nn fim, akter la dir aktris la sa. Mo trouv sa bien sivilize.  
ANGELIKA: Ki vedir sa?  
KASPALTO: Pa kone. ... Pa fer nanye. Li sonn zoli. De dimoun ki akorde, zot fer zoli lamizik, enn zoli dans. Ou 
ek mwa, nou  kapav fer zoli lamizik.  
ZILIET: Angelika! Kaspa lto pe pous bor ar twa. Mo koumans tann laklos legliz ...  
ANGELIKA: Pou so lanterman. Misie Kaspalto finn fini marye. So fam apel T.O.P.E.T. Bon les dimoun travay 
aster.  
ZILIET: Peter finn ler pou al debarkad er. Bann bato lapes finn sirman fini rantre. Mo ti dir Misie Pierre gard 
enpe pwason korn pou mwa.  
KASPALTO: Pert -tan! Pierre, Paul, Jacques pe bat lamok. Aster Varrouna ki tir dife. Dimann Varrouna e ou 
pou gagne.  
ANGELICA: Varouna?  
KASPALTO: Pa Varouna. Varrouna. Roul ou 'R'. 'RRR' Varrouna.  
ZILIET: Z ame mo pa'nn tann sa nom la. Kisannla sa?  
KASPALTO: Normal ou pa pou konn li, Madam Romeo. Nou zom ki kone. Labib pa dir "Adam ti konn Eve". 
Zom kone, fam pran kone.  
ZILIET: Pran gagne Misie Kaspalto me dir m wa kisannla Varouna ... pardon Varrouna ete.  
KASPALTO: Varrouna, li enn prens ki sorti bien -bien lwen, lot kote dilo, dan enn pei kot montagn tous lesiel. 
Mem limem eritie, li finn prefer vwayaz dan lemonn pou sem nouvo parol, les privilez rwayal deryer. L a li 
kot nou. Depi li'nn vini douniya pe vinn en n lot manier. Parfwa mo pa konpran seki li dir. Pourtan li koz nou 
lang. Kot li ale, mo tann dir li aprann lor vites seki dimoun koze e li koz parey kouma dimoun lokal ...  
ZILIET: ( Paret bien enterese .) Dir k i li dir.  
KASPALTO: Ki li dir? Be bizen fer zefo r pou rapel. Pou fer zefor bizen lesans. Karbirater sek ...  
ZILIET: Plen so ver Angelika.  
ANGELIKA: Ou pe soutir so vis Madam; nouri so lever.  
ZILIET: Donn li mo dir twa.  
KASPALTO: Done Madam Angelika, done. (Angelika plen so ver ki li devide enn kout sek .) Aaaaah! A tiger in 
my tank!  
ANGELIKA: Ouver robine tenk aster.  
ZILIET: Ki li dir?  
KASPALTO: Kisannla?  
ANGELIKA: Latet ou papa, taler mo fer ou rapel ar sa balie la.  
KASPALTO: Violans domestik! Mo proteste.  
ANGELIKA: Akouse avan. Proteste apre.  
KASPALTO: Madam Romeo, mo dimann ou proteksion.  
ZILIET: Pa per Misie Kaspalto. Dir mwa ki li dir, samem Varrouna.  
KASPALTO: Li dir sipa ki nou pe anpwazonn liniver ki so papa finn kree. Sipa nou larg lafime dan ler, .. . sipa 
ki zafer ankor ... wey nou fer lesiel vinn nwar, fer sipa ki lapli tonbe ... lapli lasid? ... lapli kras lasid; li dir ki 
nou zet sipa ki pouritir dan lamer, touy sipa ki lavi, fer manze vinn pwazon; li dir ki nou fer zanfan Bondie 
mizer, fer vie di moun plore. ... li dir ... li dir ... ki nou pe krisifie Shakti Devi toulezour dan karo, dan biro, dan 
sato.  
ZILIET: Li dir sa?  
KASPALTO: Ki zafer?  
ZILIET: Samem, Shakti Devi.  
KASPALTO: Mo kwar. Kisannla sa?  
ZILIET: Pa fer nanye. Ki li dir ankor?  
92 
 KASPALTO:  Li fer tou dimoun sante anker:  
Zot pianter pe touf soley  
Kabos -kabos larkansiel.  
Voras -voras san leker  
Pe manz lefwa ti baba.  
Gramaten -tanto  
Zot koulout Shakti Devi lor lakrwa.  
... Li fer extra mo dir ou.  
ZILIET: Ki li fer koumsa?  
KASPALTO: So bato toulta n ranpli ar pwason e ler lezot bat  lamok li donn zot pou zot pa gagn latet. Pierre, 
Paul, Jacques swiv li partou aster.  
ZILIET: Misie Pierre pa finn dir mwa nanye. Pourtan yer mem mo ti pe koz ar li.  
KASPALTO: Kikfwa Varrouna finn dir zot gard sekre.  
PETER : Ki mo fer Madam?  
ZILIET: Misie K aspalto, ou kapav amenn Peter kot Misie Varrouna ...  
KASPALTO: Pa Misie. Li dir nek apel li Varrouna. Dan rwayom so papa tou egal. Zom, fam egal. Tou kreatir 
egal. Li pa kontan apel li Misie.  
ZILIET: Amenn Peter ar ou. Mo bizen pwason pou tanto. Kifer ou p a dir li vinn rann nou vizit. Vinn mouy 
lagorz "Kot Ziliet".  
KASPALTO: Pa manti! Mo'si mo envite?  
ZILIET: Pa manti ... si pwason la bon, ... si Varrouna vini.  
KASPALTO: Pa per ou, Madam Romeo.  
ZILIET: Ziliet, Madam Ziliet.  
KASPALTO: Hen!  
ZILIET: Ou isi "Kot Ziliet". Mo apel Madam Ziliet. ( Kaspalto ek Peter sorti .) Angelika to'nn deza tann sa koze 
la? 
ANGELIKA: Koumsa -koumsa. Tann -tann bann zom koze kan zot bwar. Zot pa kontan li. Zot dir li met dezord 
dan menaz.  
ZILIET: Dan  so kafe peyna triyaz?  
ANGELIKA : Non li pa pitasie. Li dir bann zom aret fer dominer. ... Mo kwar li enpe fifi. Li pa marye, li pas so 
letan ar bann zom, li peyna pies.  
ZILIET: Kouma to kone?  
ANGELIKA: Bann zom la dir.  
ZILIET: Be kifer mwa mo pa tann nanye ? 
ANGELIKA: Deryer kontwar pa t ann boukou kiksoz. Bizen fouraye pou kone.  
ZILIET: To rapel Shakti Devi ki ti mor lane dernier?  
ANGELIKA: Ti trouv so kadav tas dan resif?  
ZILIET: Samem. So lamor pa ti enn aksidan. Mo sir zot ti touy li.  
ANGELIKA: Kisannla?  
ZILIET: Bann zom.  
ANGELIKA: Bann zom?  
ZILIET: Nou nou kone kifer li ti forse ... anfen, to kone ... fer komers ar so lekor. Pou nouri so de zanfan. Me 
li pa ti'le les zom profit so febles.  
ANGELIKA: Wi li ti tabardenn.  
ZILIET: Li ti enn rebel, enn fayter. Zom pa kontan sa. Me pir, ba nn lezot fam ki fer mem metie ti pe koumans 
swiv so lekzanp. Zot refiz pey agwa komision, obliz kliyan pran proteksion kont SIDA.  
ANGELIKA: Kouma ou konn tousa Madam Ziliet?  
ZILIET: Mo ti konn Shakti Devi bien. Li ti enn ti kou zinn ar mwa. Fami ti aret fr ekant li me mwa mo ti bien 
kontan li. Li pa ti move ditou me difikilte ti fors li fer seki li ti pe fer.  
ANGELIKA: Kifer zordi ki ou pe koz so koze ar mwa?  
ZILIET: Talerla Kaspalto ti dir enn zafer. Li ti dir ki, samem, kouma li  apele? Wey, Varrouna. Varro una dir ki 
nou pe krisifie Shakti Devi. Mo'si mo santi parey dan mo trip, mo pans parey. Me premie fwa mo tann enn 
zom koz koumsa.  
93 
 ANGELIKA: Kikfwa akoz li fifi ...  
ZILIET: Non, li konpran soufrans fam. Li enn vre zom. Li finn k onpran lamour. ... Kikfwa vr e lamour rar. Wi 
Angelika, li ena rezon. Li li pe dir seki nou, nou panse, seki nou, nou santi. Voras pe touf soley, kabos 
larkansiel, koulout fam lor lakrwa.  
ANGELIKA: Madam! Ou kapav poz kandida.  
ZILIET: Aret radote. Ena enn t a louvraz pou fer.  
ANGELIKA: Ala Misie pe vini. Li kouma ... kouma ou dir sa?  
ZILIET: Zombi. ( Romeo rantre. Li enn zom anviron 45 an, zoli boug .) Mo siro -siro! To pa pou raze zordi. To 
labarb gri -gri pou kas lakle. Li pa mars ar seve nwar kouma sarbon. Tro uve misie la tenn s eve.  
ROMEO: Si mo trap enn razwar mo pou masakre mo figir. Finn tro amize yer swar.  
ANGELIKA: Misie Romeo, ou'le mo prepar kiksoz pou ou bwar? Dite? Kafe?  
ROMEO: Alka -seltzer plito. Bizen kiksoz pou kas malad latet. Enn labier glase kikf wa. 
ANGELIKA: Mo do nn li Madam? ( Ziliet bouz so latet pou dir wi .) Misie Romeo ou pe vinn kouma Misie 
Kaspalto.  
ROMEO: ( Fer koumadir li pa finn tande .) Bann zanfan finn fini al lekol?  
ZILIET: To kone ki ler la?  
ROMEO: Wi, mo kone. Mo'nn fane. Sori koko. Ka n lagam amize pran,  mo pa konn arete.  
ZILIET: Bliye sa! To pa fer sa souvan. To pa kouma lezot. Akoz sa mo pa mainn. Romeo, to'nn deza tann enn 
dimoun apel Varrouna?  
ROMEO: Wi. Kifer?  
ZILIET: Mo anvi kone.  
ROMEO: Ki ena pou anvi kone ar li?  
ZILIET: Tann di r li enn prens.  
ROM EO: Sa, li ki rakonte.  
ZILIET: Li fer ... mirak?  
ROMEO: Mirak?  
ZILIET: Extra.  
ROMEO: Li finn dekouver enn nouvo teknik lapes, samem tou. Momem mo kapav fer sa si mo anvi. Bann 
enbesil nek pe swiv li, kouma troupo bef. Bann bef tonbe!  
ZILIET: Vremem Misie P ierre pe swiv li.  
ROMEO: Pierre pe rod so bout. Bann roderdeler pe santi divan tourne. Bann roke renifle ler, bes latet fonse. 
Sakenn rod so lezo pou griyote.  
ZILIET: To sever anver lezot.  
ROMEO: Mo ena rezon. Enn kabri sorti sipa ki kot e, vinn rakont sipa  ki zistwar e kouma abriti zot tou kouma 
ti-toutou, balans -balans zot lake, galoup deryer li. Tankamwa ti bizen fiziy zot, fiziy zot tou. Fiziy li 'si.  
ZILIET: Si ekout twa, demokrasi pa ekziste.  
ROMEO: Ena tro demokrasi.  
ZILIET: Bon pli  tar nou koz sa. To  pou bizen rann mwa enn servis. Al fer bazar twa zordi. Koumsa mwa mo 
gagn latan prepar manze midi ek tanto.  
ROMEO: To'nn trouv mo leta? To kwar mo pou kapav fer sa. Mo pe gagn vertiz. Mo pe gagn maloker.  
ANGELIKA: Kikfwa ou ansent Misie  Romeo.  
ROMEO: Olie  fer zokris, amenn enn labier glase plito.  
ZILIET: Tou zafer anretar zordi.  
ROMEO: Ki zot pe fer depi gramaten?  
ZILIET: Grate, santi!  
ROMEO: Angelika, fer enn ti bouyon pwason pou mo kal mo lestoma.  
ZILIET: Al fer to bouyon tomem. Angeli ka ek mwa bizen al bazar.  
ROMEO: Momem bizen fer tou dan sa lakaz la foutou. He! Ekout mwa. Tanto mo ena detrwa kamwad pou 
vini. Rezerv sa latab dan kwen la pou nou.  
ZILIET: Kisannla pou peye?  
ROMEO: Normal! Misie Ziliet. Ziliet mo gate pouri, anou fer lap e. Les mo al kas enn poz.  Tanto , mwa mo va 
okip travay. Twa to va repoze.  
ANGELIKA: Kan poul gagn ledan.  
94 
 ROMEO: Ale, Madam Romeo, donn mwa enn ti ba.  
ZILIET: Ziliet.  
ROMEO: Hen!  
ZILIET: Mo apel Ziliet. Pa Madam Romeo.  
ROMEO: Baprrebap! Varrouna finn koul s o pwazon d an to lespri? ( Ziliet pa reazir .) Madam finn manz mous 
zonn? Bon mo tir avan li pik mwa. ( Li sorti .) 
ZILIET: Varrouna ena rezon, Angelika.  
AK 1 SENN 2  
Mem dekor ki senn 1, mem zour ver 8 er aswar. Bar -restoran pe koumans ranpli. Dan enn plas sant ral pre ar  
piblik ena enn latab vid lor ki ena enn kart 'Rezerve'. Ziliet deryer kontwar pe souy ver; Angelika ek Peter pe 
ale-vini, okipe for -for pou enn sware ki zot kone pou mari bizi. Dan enn kwen ena enn zenn, anviron 25 an, 
ar so lagitar, pe pik detr wa lakord pou akord so lenstriman. Tanzantan li get dan direksion Ziliet ar enn 
regar plen ar douser ek admirasion. Li klerman amoure ar so patronn. Ena kliyan ki asiz trankil dan enn 
kwen, ena kliya tapazer ki depi enn bout lasal koz ar kikenn dan lot bou t lasal, e na kliya ki konsom lantman 
ek lezot ki konsom lor viyes e lor vites ale, ena ki vini pou aste tekewe ... (Meteransenn ena liberte pou fer sa 
senn la vinn otan vivan ki posib.) Romeo rantre. Li dan so traksout ek treinerz ek li ena enn gran servie t 
otour so  likou. Li sort fer joging.  
ROMEO: Ziliet, to finn prepar mo latab?  
ZILIET: Wi. Lor ki kont pou met konsomasion?  
ROMEO: Kont?  
ZILIET: Wi, kont. Kikenn pou bizen pey manze -bwar.  
ROMEO: Met li lor kont biznes.  
ZILIET: Ki biznes?  
ROMEO: "Kot Ziliet" . 
ZILIET: "Kot Ziliet" peyna kont "Kot Ziliet".  
ROMEO: To fatigan! Met li lor mo kont.  
ZILIET: Depi kan to ena kont isi? ... Bon, pa fer nanye, mo met li lor kont move peyer. Mo pran perdi.  
ROMEO: Ziliet, kifer to pe tir lay ar mwa?  
ZILIET: Pa koz tir lay.  Mo ti'a kontan, si kouma lontan, to ti pran lakaz ek travay enpe pli kont. To pa okip 
lakaz, to pa okip zanfan, to pa donn koudme isi ... to kouma enn ...  
ROMEO: Dir li! Kouma enn parazit.  
ZILIET: Non, mo pa'nn dir sa.  
ROMEO: To ti ole dir sa.  
ZILIET: Pa met parol dan mo labous.  
ROMEO: Depi enntan to met dan zar.  
ZILIET: Ki met dan zar?  
ROMEO: Dakor kan nou ti marye mo ti enn nwar touni. Twa ki ti ena tou. ... Later, lakaz, ti biznes. Mo 'si 
mo'nn fer zefor pou ki sa biznes la vinn seki li ete. To fer koum adir mo anplis aster.  
ZILIET: Personn pa anplis me sakenn bizen amenn so blok.  
ROMEO: Mo pe amenn plis ki mo blok.  
ZILIET: OKE, OKE. Nou aret diskite. Taler kliyan pou tande. Pa bon pou nou repitasion.  
ROMEO: Samem ki mo pa kontan ar twa Ziliet. To pa fer mwa foul konfians. To kwar mo finn envit dimoun 
pou mo amize. Less kan mo fini louvraz la, tomem to pou trouve. Fer mwa konfians. Mo kone ki mo pe fer. 
... Ziliet gate, to bizen fer to Romeo konfians.  
ZILIET: ... ( silans ) 
ROMEO: To pe tann mwa?  
ZILIET: To pa trouve mo okipe? Pli tar nou koze. Mo bizen okip kliyan. ( Romeo sorti .) Peter, okip latab 7. 
Netway latab, met kouver prop. Angelika, tini lakes; mo al fer enn ti pipi, mo vini.  
TINO: Mo kapav tini lakes, si ou'le.  
ZILIET: Tino, mo pey twa pou to sante.  Sant enn sante pou met lanbians.  
TINO: Wi ... (li mirmire ) mo lamour.  
ZILIET: Ki to dir?  
TINO: Wi, Madam.  
95 
 (Ziliet Sorti. Tino al pran so lagitar, koumans sante.)  
TINO: Enn bren lalimier travers lesiel nwar  
Vinn poz so regar lor tristes zenes  
Ki soufer dou ler lamour tas dan sek  
Parski so soukdou finn gagn katarak.  
Sante mo sawal, roule mo sawal  
Anlev katarak dan lizie soukdou.  
 
Leker zenes tris pe plor lamour sek  
Ler li get soukdou dan lebra lotla;  
Leker zenes tris plor disan kourpa  
Ler li get soukdou pe fe r tralala,  
Sante mo sawal, roule mo sawal  
Anlev katarak dan lizie soukdou.  
(Ler li fini sante, li pas kot bann latab ar enn kasket ranverse dan so lame e bann kliyan met enn ti kas. Ziliet 
finn fini retourne. Bar -restoran preske plen apart lat ab rezerve po u bann envite Romeo. Tino al ver Ziliet.)  
TINO: Mo kapav koz ar ou?  
ZILIET: Tino, to pa trouve mo okipe? Li enportan, li prese?  
TINO: Ki zafer?  
ZILIET: Seki to ena pou dir mwa.  
TINO: Li enportan me pa prese.  
ZILIET: Atann travay fini alor.  
TINO: Li enpe pr ese. 
ZILIET: Koze alor.  
TINO: Mo gagn for ... (li mirmire ) mo gagn for kontan ou.  
ZILIET: To gagn for al dan drenaz?  
TINO: Non, mo gagn for KONTAN OU. (Li koz telman for ki tou dimoun tande. Zot tou tourn latet ver li. Silans 
anbarasa n pou tou dimoun.)  
ZILIET: Ki ariv twa Tino? Boner la to finn fini soule ar mas.  
TINO: Mo finn soule ar ou bote. ( Tou dimoun riye.)  
ZILIET: Aret koz nenport. Al sant enn sante. Rabas to rabase dan enn sante. Pey twa pou sante, pa pou fer 
ler. ( Kaspalto ran tre, vinn direk ver Zi liet.) Misie Kaspalto, mersi pou pwason. Bon pwason, bien fre. Ou finn 
fer mo komision ar Misie Varrouna?  
KASPALTO: Pa Misie, mo'nn dir ou. Zis Varrouna. Li'nn dir mwa dir ou ki si li gagn letan li kapav pase; 
toumanier kan so ler vin i li pou rann ou vizit . Eh Tino, kot to papa? Depi enn semenn mo pe rod li.  
TINO: Li amoure ar so prop portre dan laglas. Li asize, li get limem, li soupire. Mo kwar so latet pe ale.  
ZILIET: Aster mo kone kisannla to finn swiv. Normal, dilo swiv kanal. Tin o Dammarro finn rousi net. Mo kwar 
nou bizen apel twa Tino Rousi. Pli zoli ki Tino Dammarro lor lafis.  
TINO: Pa bon ou kas leker zenes.  
ROMEO: ( Rantre anmemtan .) To pa aret to senn, lezot zafer pou kase ar twa. ( Li finn abiye bien krent. 
Pantalon kolan, si miz laswa kouler vif, enn foular kouler apropriye otour likou .) 
ZILIET: Kot pe ale koumsa Misie?  
ROMEO: Dine biznes ar mo bann fitir partner.  
ZILIET: Pa dir mwa! Mo kwar to bann envite pe arive. ( 4 zennom ant 20 ek 25 an rantre. Zot abiye mem stil 
ki Romeo . Enn par enn zot vinn  may Romeo, anbras li. Ziliet pa'le kwar so lizie. ) Peter montre sa bann misie 
la latab rezerve. ( Dousma, preske dan zorey Romeo .) To'nn bien dir to bann partner dan biznes? Ki biznes?  
ROMEO: Restorasion odegam.  
ZILIET: Odegam!  
TINO: ( Li apros ar Ziliet .) Mwa mo pa rod odegam. Mo prefer lagam dan lasam. ( Ziliet avoy enn kalot. Tino 
avanse zis atan .) Rate! ( Li galoupe al lwen dan enn kwen.)  
ZILIET: Ki pe ariv bann zom zordi? Katorz pe ventwit. Angelika kot twa?  
ANGELIKA: Mo la Mad am. 
ZILIET: To kwar mwa ki b izar ousa lemonn pe vinn bizar.  
96 
 ANGELIKA: Lemonn toultan ti bizar me nou finn pran libitid fer sanblan ki li pa bizar. Zordi bizar pe pet dan 
nou figir.  
ZILIET: Aamenn!  
AK 1 SENN 3  
Mem dekor. 'Freeze -frame' ek obskirite partou eksepte enn latab kot Kaspalt o ek enn lot biver pe bwar. 
Tanzantan Angelika pou pase.  
KASPALTO: Kwar mwa mo dir twa. Sa boug la fer mirak.  
BIVER: Kisannla? Dammarro ousa Varrouna?  
KASPALTO: Ki Dammarro? Dammarro finn fini fouti. So garson mem pa fek  dir? Mo pe koz twa Varrouna. 
Bliye seki li dir. So latet pa bon. So bann zistwar egalite, pa pran kont. Me so pirog toultan plen ar pwason 
kan tou lezot pe bat lamok. Sa ki serye. Si mo fer enn diil ar li, pran tou so pwason, mo kapav zwe ar pri 
kouma mo anvi. Ena enn ta pitay dan sa biznes  la. 
BIVER: Be koumanse.  
KASPALTO: To pa pe konpran. Pou koumans enn biznes bizen kapital. Mwa mo pos kanze me twa ...  
BIVER: Bliye mwa!  
KASPALTO: Kifer?  
BIVER: To gagn toupe dimann kifer? To nek konn pran prete me rande  pa dan to diksioner.  
KASPALTO: Bize n 'sink big'. Sannkoutla mo sir mo kou. Mo rann twa tou ar 100 % lentere.  
BIVER: Fer to kalkil lor zero.  
KASPALTO: Pa fer bezer do ta. Nou nou partner nou.  
BIVER: Partner dan bwar. Pa enn sou plis. Al rod enn lot zwazo p ou plime.  
KASPALTO: (Li lev so lame pou atir latansion Angelika. Angelika vini.)  Ki ou dir Madam Angelika, pwason la ti 
bon, pa ti bon?  
ANGELIKA: To finn deranz mwa pou koz pwason. To pa trouve ki kantite mo okipe?  
KASPALTO: Kan mo biznes amenn enn bato ra npli ar profi lerla ou vinn okip zis  mwa, ou pa pou ena pou 
okip personn.  
ANGELIKA: Taler kout poukni ki mo pou okip twa. Koze ki to bizen.  
KASPALTO: Met de dan enn dan sa de ver la.  
ANGELIKA: Lor ki kont?  
KASPALTO: Ki kont?  
ANGELIKA: Kan bwar bizen peye.  
KASPALTO: Ou pa ti tann Madam Romeo envit mwa ...  
ANGELIKA: Madam Ziliet.  
KASPALTO: Samem.  
ANGELIKA: Sa ou al dres papie ar li. Mo pa rant dan zot tranzaksion. Si ou'le mo servi ou, ou bizen regle kont 
ar mwa.  
KASPALTO: Ou leker dir Madam Angelika.  
ANGELIKA: ( Koz ar Biver .) Ou pas komann la?  
BIVER: De dan enn zis dan mo ver.  
KASPALTO: Nou pa partner dan bwar?  
BIVER: Partner dan bwar si partner dan peye.  
KASPALTO: Lemonn pe vinn tro materyalis.  
AK 1 SENN 4  
Mem dekor ki senn presedan. Isi lalimier ekler  zis latab kot Romeo ek so 4 invite pe ami ze. 
ENVITE 1: So lanplasman mari siper. Romeo, to pe les bel pitay dormi. Pa tavern ki ti bizen ena isi me enn 
restoran 5 zetwal.  
ROMEO: Ziliet kontan li koumsa. Plis entim, li dir. Dimoun koumadir dan zot lakaz me m. Enn plas kot 
dimoun vilaz zwenn, amize ansam.  
ENVITE 2: Tousa bien zoli. Nou pe koz biznes pa sosial welfer.  
ROMEO: Ziliet pa'le separ sa de zafer la.  
ENVITE 1: Ziliet, Ziliet, Ziliet! Nou, nou pe koz Romeo, twa ki to pe koze ... Hen! Ziliet. Nou pe koz  
globalizasion. Twa ki to koze? Lavi komin oter. Nou pe koz trwaziem milener, tandik ki twa to lespri finn tas 
dan mwayen -az. Bizen redres planet, matlo.  
97 
 ROMEO: Sa lanplasman la li pa pou mwa. Ziliet ki propriyeter.  
ENVITE 1: Kot problem? Zot marye kor -e-bien? Seki pou li pou twa 'si. Lalwa ki dir sa matlo. To drwa sa.  
ROMEO: Boutey ankor plen e ver ki vid. Pa normal sa.  
ENVITE 4: Romeo, mo koko. Pa les zot fatig to zoli latet ar koze fatigan. Si to latet fatige les mo soulaz twa ar 
mo lame mazik. Mo pas mo ledwa dan to seve e to gagn giligiligiligi li. 
ENVITE 1: Pa ler pou giligili la. Anou redres nou planet avan. Fiasko ek enkonpetan partou. "Kot Ziliet" bizen 
vinn "Kot Romeo". Bizen sanzman. Sel solision, transformasion! Sel solision, transformasion!  Sel solision, 
transformasion!  
ROMEO: Ziliet pa p ou manz.  
ENVITE 4: Bliye Ziliet. Mo la mo koko.  
ENVITE 1: Tini -tini matlo. Les nou fini louvraz la, lerla twa ek Romeo zot soul zot nam dan lebra Eros. ... 
Kapav fer Ziliet manz. Bizen dekouver so boubou.  
ENVITE  2: Normal li ena boubou. Tou fam ena boubou.  Si li pa'le konpran, sakouy -sakouy li.  
ROMEO: Fer atansion, pa koz for. Li kapav tande. Sirtou pa koze kan Peter pe servi. Li pou raport tou seki li 
tande.  
ENVITE 1: Donk, bizen netraliz Peter. To ena enn lide?  
ENVITE 2: Ki so boubou?  
ROMEO: Boubou?  
ENVIT E 2: Normal, sak zom ena omwen enn boubou. Ki so boubou?  
ROMEO: Ben! ... Mo ... en! ... en! Wey, depi ki li finn zwenn Varrouna ...  
ENVITE 1: Varouna!  
ROMEO: Varrouna. Roul r! RRR!  
ENVITE 1: Kisannla sa?  
ROMEO: Tou dimoun pe koz so koze. Tann dir li enn pr ens ki sorti dan enn pei kot montagn tous lesiel. Li 
pres mesaz egalite. Li kondann nou manier. Li dir nou pe detrir liniver; nou pe krisifie Shakti Devi. Dimoun 
kontan ekout li koze.  
ENVITE 2: Sirman li'nn  lir sa dan enn liv.  
ROMEO: Li pa zis konn koz zol i koze. Li fer mirak.  
ENVITE 1: Mirak?  
ROMEO: So pirog toultan plen ar pwason. Bann lezot peser ki konn lamer dan bout zot ledwa pe bat lamok.  
ENVITE 2: Mo sir ena enn trik ladan.  
ENVITE 3: Bien sir ena enn  trik ladan. ( Tou dimoun get li .) 
ROMEO: Ki to'le dir? 
ENVITE 3: Li pe servi SONAR MMMX.  
ROMEO: Ki ete sa?  
ENVITE 3: Enn laparey ki servi iltrason ki fer pwason mal kwar ki femel pe apel li pou krwaze.  
ENVITE 4: Mal, femel krwaze! Wek, degoutan. Mal -mal pa  mal.  
ENVITE 2: Nou pa kapav servi SONAR MMMX nou?  
ENVITE 3: Nenport kisannla kapav. Bizen finansman samem tou.  
ROMEO: Peter pe vinn par isi. Nou fer li koze. ( Peter vinn kot latab .) 
PETER: Korn frir finn pare. Mo amenn li Misie Romeo?  
ROMEO: Peter, vinn a siz la, pran enn tipti ar nou.  
PETER: Patron, ou p ou fer mwa gagn lamerdman. Ou kone defann sa. Nou pa gagn drwa bwar ansam ar 
kliyan. Madam Ziliet so lord sa.  
ROMEO: Ki Madam?  
PETER: Samem, ou madam, Madam Ziliet, ... mo'le dir Madam Romeo.  
ROMEO: Kisannl a ki sef? Misie ousa Madam?  
PETER: Normalman Misie  ... me ...  
ENVITE 4: Peter, personn pa'nn dir ou ou ena zoli lalev?  
ROMEO: Twa ferm to bwat. Peter, vinn asiz la e dir mwa ki to kone lor Varrouna. Enn lord!  
ENVITE 4: Li enn zoli boug?  
PETER: Zoli kouma akter. Li gran, zanon dan zorey, seve kedseval, si l long kouma Poupe Barbie ...  
ENVITE 4: Ayoooooo! Mo rev!  
98 
 ROMEO: Ki li dir, ki li fer?  
PETER: Mo pa bien konpran seki li dir me mo kone li fer mirak.  
ROMEO: Ki mirak?  
PETER: Mem kan pwason rar, so pir og plen. Mo sir li enn anvwaye -de-Die. Li fer miltiplika sion pwason. Taler 
ou pou zwenn li. Madam Zil ... pardon, Romeo finn envit li e li finn aksepte. Li pou vini si li gagn letan.  
ROMEO: Bon, to kapav ale. Atann! Met ankor de sez kot mo latab e amenn ko rn frir so -so. Kisannla ole enn 
ti drink? ... Les tou da n mo lame. Mo kwar mo ena enn mari plan.  
AK 1 SENN 5  
Mem dekor. Spotlait li lor enn latab kot ena enn fami - fam, mari, enn tifi anviron 10 an - pe manze.  
FAM: Manze, mo fifi. To pa'nn tous to minn. P ourtan to kontan manz minn.  
FIFI: Pa fen Mam. Kiler li p e vini?  
MARI: Li anretar. Sirman problem transpor.  
FIFI: Kouma li ete?  
FAM: Parey kouma dan so foto. Li pa fek avoy twa enn.  
FIFI: Kouma zot finn fer so konesans?  
FAM: Tantinn Ziliet ti fer nou zwenn.  To mama biolozik ti enkapab okip twa tousel parski pers onn pa ti'le ed 
li. Nou nou ti anvi enn zanfan e nou pa ti pe kapav gagne. Nou finn tom dakor. Toultan nou'nn gard kontak 
parski li bon ki to konn to mama biolozik ...  
FIFI: Mo papa bio ...  
MARI: Nou pa kone koko. Les to mama biolozik dir twa si li ena nou vel. ( Ziliet rantre ar enn fam anviron 28 
an.) ... Asize Madam. Fifi ti pe atann ou. Fifi, dir bonswar to mama. Pa bizen to timid. Anbras li.  
FAM: Asize Rozalinn. Ziliet, ou asiz ar nou enpe.  
ZILIET: Sori vouzot. Ena boukou louvraz pou fer. Si zot bizen ki ksoz kriye mwa. ( Li sorti.)  
MARI: Mo servi ou kiksoz?  
ROZALINN: Mo pa swaf. Fi, to bien?  
FIFI: Kifer to ti abandonn mwa? ( Silans ) 
FAM: Enn ver zi, Rozalinn? ( Silans. Fifi kit latab, galoupe sorti. Li leve al poz so lame lor zepol Rozalinn .) Li 
enpe normal seki pe arive. Li enn moman bien difisil pou nou tou, sirtou pou Fifi. Pov piti la! Li ti bien eksite 
pou zwenn ou. ... Me la divan realite ... li ... koumadir finn perdi lekilib. Pa trakase. Bizen do nn li enpe letan. 
Li ti kone li ena de mama me trouv so de mama anmemtan e kone kouma pou viv sa de rol la pa fasil ditou.  
MARI: Li finn al kasiet dan lebra Ziliet. Mo al get ennkou si mo kapav fer li vini. ( Li sorti ) 
ROZALINN: Li bien.  
FAM: Fifi ena bon lasante. Li bien gayar.  
ROSALINN: Li koz mo koze?  
FAM: To ultan. Depi enn tan li poz boukou kestion lor so papa biolozik. Mo'nn dir li mo pa konn nanye me ki 
ou, kikfwa, pou kapav dir li.  
ROZALINN: ( Silans ) 
FAM: Ou sir ou pa'le enn zi? ... Enn labier? ... Enn wiski sek?  
ROZALINN: Kot twalet ete? Mo kwar mo pou . .. (Li galoupe, sorti. Mari rantre anmemtan.)  
MARI: Ki finn arive?  
FAM: Li boulverse. Fifi?  
MARI: Ziliet pe konsol li. Ki nou fer?  
FAM: Tini anplas, les siklonn traverse.  
MARI: Pov Rozalinn!  
FAM: Pov Fifi!  
MARI: Pa fasil, tousa!  
FAM: Sans ena lamour!  
AK 1 SENN 6  
Mem dekor. Spotlait lor latab Kaspalto. Li tousel e li pe dormi, latet lor latab. Peter pe netway latab la enpe 
brit-brit. Angelika vini, fer li sign pa fer tapaz. Zot mars lor pwent lipie, sorti.  
AK 1 SENN 7  
Mem dekor. Spotlait lor Tino ar so lagit ar. Ziliet ek Fifi koste ar li.  
99 
 ZILIET: Tino, sant enn sante pou nou zoli Fifi. Toultan li ti kone li ti ena de mama. Zordi li kapav trap lame 
touled e. Bizen selebre sa, pa vre Fifi.  
FIFI: ( Silans ) 
TINO: Fifi, nou sant "Tikou -Tikou".  
FIFI: ( Silans ) 
ZILIET:  To sante prefere sa. Ale,  mo gate. Fer enn sourir pou so Tantinn Ziliet. Tino, koumans sante. Si Fifi 
pa'le, mwa mo'le.  
TINO: ( Koumans sante ) 
Zozo m ayok, tipti -tipti 
Bat-bat lezel mizir lesiel  
Ale-vini, poz -poz lor brans  
Bek-bek enn nik pli gro ki li.  
Tikou-tikou touy loulou  
Baton piondenn pou lougarou  
Titalber gagn maloker  
Tiklaketik dendenkouden.  
 
Get fourmi nwar tipti -tipti 
Travers montagn,  travers dezer  
Ti pa, ti pa li deplase  
Me so lemonn li transforme.  
Tikou -tikou touy loulou  
Baton piondenn pou louga rou 
Titalber gagn maloker  
Tiklaketik dendenkouden.  
 
Get enn karya tipti -tipti 
Tripot dibwa pli gro ki li  
Li touk -touke, li manz -manze  
Sato ler wa vinn lapousier.  
(Lalimier partou alime. Tou dimoun koumans sante, apart Fifi ki  touzour tris.)  
Tikou -tikou tou y loulou  
Baton piondenn pou lougarou  
Titalber gagn maloker  
Tiklaketik dendenkouden.  
 
Get sa seni tipti -tipti 
Bouz dan feyaz dousma -dousma  
Glipe-glipe ver lavenir  
Enn papion kouler lalimier.  
(Timidman Fifi koumans rant dan lanbians e koumans sante.)  
Tikou -tikou touy loulou  
Baton piondenn pou lougarou  
Titalber gagn maloker  
Tiklaketik dendenkouden.  
(Ver lafen sante la tou dimoun antour Fifi apart Romeo ek so bann envite. Mem Kaspalto balot -balote sey 
sante. Fifi may lame so de mama. Ler sante fini, Kaspalto, b alot-balote retourn kot so latab, rekoumans 
dormi.)  
AK 1 SENN 8  
Mem dekor. Lamizik slo. Spotlait lor latab Romeo. Li ek so bann envite  finn koumans gagn konpran. Romeo 
ek Envite 4 pe dans enn slo. Envite 1 pe dormi, latet lor latab. Danse fini. Romeo ek E nvite 4 retourn kot 
latab. Ena lalang finn vinn lour, ena lalang pe bat fol.  
ENVITE 4: Mo santi mo pe razeni. Ah lamour!  
100 
 ROMEO: ( Ar Env ite 1 ) Leve move zeb. Jalsa fek koumanse e to pe fini zet zarm. ( Ar Envite 3 ) Kouma li vini, 
nou souk li, nou fer li vinn  asiz kot nou latab.  
ENVITE 3: Kisannla?  
ROMEO: Varrouna, cher ami, Varrouna surement. Nou manz so krann ziska ki li vinn manz dan nou lame. 
Mo sir li pou dakor ar nou. Normal, li enn zom.  
ENVITE 4: Mo kontan zom. Vre zom. Pa zom fatra. Zom joukal. Zomlet.  Les li vini, mo manz li, so krann, so 
eksetera. ( Envite 1 lev latet, fer enn sourir dormi -dormi, repoz so latet lor latab dormi.)  
ENVITE 3: Pa Varrouna ki nou bizen fer konpran me to fam.  
ROMEO: Trouve to pa konpran taktik politik. Mo fam kwar dan seki Va rrouna dir koumadir parol levanzil. 
Nou fer Varrouna aval nou levanzil. Lerla mo fam ... koz parol levanzil dapre St Romeo.  Easy! What sayest 
thou?  
ENVITE 3: Kifer fer letour dan vid. Met enn razwar kot so lagorz, fer li sign enn papie tenbre kot li donn t wa 
tou so dibien. Kwi vide. Easy! What sayest thou?  
ROMEO: Nou servi metod dous avan. Si li pa marse, lerla chak -chak. Shou uuttt! Ziliet pe vinn par isi. ( Ziliet 
rantre, vinn kot Romeo .) Kot to envite spesial?  
ZILIET: Kisannla?  
ROMEO: Samem, Varrouna.  
ZILIET: Li finn avoy enn mesaz pou dir mwa sori li pa kapav vini seswar. Enn lot fwa kikfwa.  
ROMEO: Samem tou?  
ZILIET: Wi. ... Non. Li dir mwa "chombo, napa les sape". Ki li pe rod dir?  
ROMEO: Li kontan radote. Vinn asiz kot mwa.  
ZILIET: Mo prefer res dibout p ou degourdi mo lazam.  
ROMEO: To finn gagn letan panse lor seki mo ti dir twa?  
ZILIET: Ki zafer?  
ROMEO: Biznes odegam.  
ZILIET: Biznes odegam?  
ROMEO: Mo pa'nn dir twa? Mo sir mo'nn dir twa. Kikfwa to'nn bliye.  
ZILIET: Mo sir non.  
ROMEO: Pa fer nanye. Mo bann  koleg ek mwa, nou panse ki nou pe gaspiy resours. Sa lanplasman la kapav 
fer nou fer kas kouma kaka mile. Nou pa pe f er seki bizen fer.  
ZILIET: Ki bizen fer?  
ROMEO: Kraz tou, konstrir enn batiman siper lix, restoran 5 zetwal, gril bar, snak bar, pitza bar , ... tou 
odegam pou touris lokal ek etranze.  
ZILIET: Be dimoun nou vilaz?  
ROMEO: Mazinn trwaziem milener, pa mwayen -az. Mazinn vilaz global, pa vilaz tribal.  
ZILIET: Pa pou ena plas pou Kaspalto kan li santi li tousel e li bizen konsolasion?  
ROMEO: Enn ti  detay.  
ZILIET: Pa pou ena plas pou Tino sant -sante pou gagn so lavi?  
ROMEO: Bizen profesionel, pa amater.  
ZILIET: Pa pou ena plas pou ki Fifi kapav anmemtan trap lame so mama biolozik ek so mama adoptif?  
ROMEO: ( Silans ) 
ZILIET: Finn ler pou dimoun al dorm i. Bonnwi! ( Lalimier ekler lasenn net. Bar -restoran vid apart prezans 
bann envite Romeo. Bann sez lor latab. Angelika ek Peter pe netwaye. Ziliet tris.)  Finn ariv ler. Tou lezot finn 
fini ale. Bann travayer bizen retourn zot lakaz.  
ROMEO: Met tou lor mo ko nt. Bon bann kamarad, nou kas bann. Dime nou zwenn pou kontinie diskit nou 
proze. ( Ar Envite 1 ki pe dormi, latet lor latab .) Leve mo mam. Bizen retourn lakaz, koko. ... Ziliet, pa deranz 
mwa dime gramaten. Mo fatige, mo bizen repoze.  
(Bann envite anbras R omeo e fer enn mouv pou anbras Ziliet ki par mouvman so lekor fer zot konpran ki li 
pa'le zot tous li.)  
BANN ENVITE: B onswar Romeo! Bonswar Madam Romeo!  
ZILIET: Ziliet! Madam Ziliet!  
BANN ENVITE: Hen!  
101 
 ZILIET: Mo apel Ziliet. Madam Ziliet. Peter ouver lapor t pou sa bann misie la sorti. Angelika, ase travay. 
Dime nou kontinie. ... Dime ... Dime va gete. ... (Li larg enn soupir profon koumadir li santi enn vid pe aspir 
li.) Ler finn arive pou ... ferme?  
AK 2 SENN 1  
10 an plitar. Dan enn lakwizinn -salamanze sip er-lix, meb ansien, bann gran tablo lor miray, boukou obze 
devaler. Ziliet pe manz enn yaout. Li paret bie pli vie ki so laz. Li finn grosi e li ena plis seve blan ki seve nwar 
lor so latet. Li pe sant -sant enn ti ler ki finn kol dan so memwar.  
ZILIET: Tik ou-tikou touy loulou ta ta ta ta ta ta ta; ta ta ta ta ta ta ta; tikou -tikou touy lou lou. ( Li get drwat 
divan li dan vid. So figir bien tris .) Ki Tino finn devini zordi? ( Ler li finn fini manz so yaou t, li enspekte partou 
pou gete si peyna lapousier, si b ann diferan obze bien dan zot plas, si bann serviter pe fer zot travay kouma 
bizen. Li dres enn tablo, rekile pou gete si li kare -kare lor miray. Romeo rantre, akonpagne par enn zennom 
anviron 18 an. R omeo finn razeni, rezilta sirirzi plastik; so seve nwar  sarbon, rezilta tenn. Zennom la pe sarye 
so atase -kees.)  
ROMEO: Koko, gete si to finn met tou bann dosie pou bann renion zordi dan mo atase -kees. Sirtou pa bliye 
dosie "Romeo's Millenium Treat" e "Rom eo's Massage Parlour".  
ZENNOM: Mo fek cheke, tou ladan.  
ROMEO: Ziliet, mo pe retourne dan detrwa zour ...  
ZILIET: To pe al fer enn face -lift? Ki parti to lekor bizen repare?  
ROMEO: ( Fer koumadir li pa'nn tann nanye .) Koko, vers enn tas kafe pou mwa. ( Zennom vers so kafe .) Al 
atann mwa dan loto. ( Zennom sorti .) ... Ki mous pe pik twa?  
ZILIET: Get sa! Mo pa anpes twa viv to lavi sexiel kouma to'le. Me to pe al tro lwen. Aster to amenn to 
boyfrenn dan nou lakaz.  
ROMEO: Nou lakaz? Mo lakaz.  
ZILIET: 50% tou  seki isi pou mwa. 50% tou biznes pou mwa.  
ROMEO: Mwa ki fer  lamone fer piti.  
ZILIET: Mo lamone.  
ROMEO: Tou finn fer dapre lalwa. To ti signe.  
ZILIET: ( Soupire ) Malarezman. Enn kout signatir e mo'nn perdi tou.  
ROMEO: Perdi? Enn ti bwi -bwi nanye ditou yer, zordi enn lanpir, "Romeo's Empire" e to koz perdi. Grasa 
mwa  zordi to posed plizier miliar roupi. Olie tir lay, remersie mwa.  
ZILIET: Zame to pa pou konpran. Nou pa pans parey.  
ROMEO: ( Ton moker ) Nou pa pans parey. Get so zar do!  
ZILIET: Ki ena ar mo zar?  
ROMEO: Ar to seve gri ek to bann rid to kouma enn dainn. Enn  veritab sorsier.  
ZILIET: Wi, mo ena rid parski mo pa fer face -lift, mo seve pa kouler sarbon parski mo pa tenn li. Mo ena 50 
an, mo nepli zenn. Mo ena enn garson 25 an, enn tifi 20 an. Erezman zo t pa la pou get to sinema.  
ROMEO: Aret to palab! (Li sorti a nkoler, klak laport.)  
ZILIET: Foufffff! ( Li al ouver frizider, pran enn fri pou manze, realize ki li bizen kontrol enn reflex ki fer li 
manze sak fwa li fristre .) Ziliet, to'nn get to groser? Tans ion to vinn tounntounn! Fode pa mo les sa boug la 
fini mo le kzistans. ( Telefonn sone .) ... Alo! Wi. .... Tino? Tino Rousi? Pardon! Tino Dammarro? Talerlamem 
mo ti pe pans twa. Ki to finn devini, mo garson? ... Pa vre? ... To finn fek tir enn nouvo CD? ... To sante top 
lor itparad? Felisitasion! ... To finn marye? . .. To pa pou marye. Kifer? ... To ankor amoure ar mwa? Mo pli 
vie ki to mama. ... Wi, si to vinn get mwa, mo pou resevwar twa ar gran plezir. ... Kan? ... Dime 10 er. Wi, 
peyna problem. ... Salam,  mo garson. ( Li poz telefonn, fer enn sourir. Angelika rantr e.) 
ANGELIKA: Bonzour Madam.  
ZILIET: Bonzour Angelika. To pa pou kwar si mo dir twa kisannla fek telefone la.  
ANGELIKA: Kisannla?  
ZILIET: Tino, garson Dammarro. To rapel li?  
ANGELIKA: Yer li ti vinn get mwa lakaz. Li finn bien arive, ou kone.  
ZILIET: Wi, l i'nn dir mwa.  
ANGELIKA: Li'nn amenn enn zoli kado pou mwa. Finn dwatet kout li enn fortinn. ... Li ankor toke -toke.  
ZILIET: Li enn artis. Bann artis zot souvan enpe spesial. Samem ki fer zot tro uv seki nou nou pa kapav 
trouve. Enn sans ena zot. Sinon lavi ti pou bien tris. Biznes ti pou fer piti ar biznes.  
102 
 ANGELIKA: Ou'nn deside ki pou prepare pou dezene? Komie envite pou ena.  
ZILIET: Parey kouma lemwa dernie. ... Prepar sannwich. Pa bliye ena 3 ladan vezetaryen.  
ANGELIKA: Madam, mo kapav dir ou kiksoz?  
ZILIET: Wi, pourvi to pa koz Romeo ar mwa.  
ANGELIKA: Pa Romeo. Mo movi ar li. Me ou.  
ZILIET: Mwa?  
ANGELIKA: Mo trouve ou pe perdi ou letan ar sa bann madam ki vinn isi enn fwa par mwa. Zot koz nenport, 
fer ler. Lot zour, samem sa madam enpe sef -sef la, ti pe dir ki bann mama ki responsab kan zanfan fini mal, 
bann mama pa konn okip zot zanfan. Ki li kone? Dir li vinn dan site kot mo reste, lerla li dir mwa.  
ZILIET: To pa viv dan site twa? Pourtan  to de zanfan finn reysi pas lekzamen, gagn enn bon travay. Zot en n 
bon lekzanp.  
ANGELIKA: Enn move lekzanp, Madam. Si pa ti ena ou papa avan ek ou apre, mo de zanfan ti pou fini parey 
kouma laplipar. Mwa ek mo de zanfan finn gagn boukou sans. Tou dimoun p a ena sa kalite sans la.  
ZILIET: Kikfwa ...  
ANGELIKA: Pa kikfwa Ma dam. Mwa mo sir seki mo pe dir ou. Kouma ou ole ki bann paran okip zot zanfan 
kan zot kit lakaz 6 er gramaten e retourn lakaz 6 er, 7 er tanto pou gagn enn bouse manze. Zanfan site pe 
grandi  tousel. Boukou maler ariv zot , Madam. Prefer pa koze. Piyaz!  
ZILIET: Nou sey fer seki nou kapav Angelika.  
ANGELIKA: Ou ou senser. Me bann lezot la koumadir zot pe rod aste enn plas dan paradi ousa enn 
dekorasion ar Prezidan. ... Ayo, mo pe perdi letan. Le s mo al prepar sannwich.  
ZILIET: Mo al prepar mwa. Si telefonn son e, dir zot retelefone dan 1 ertan. ( Li sorti .) 
ANGELIKA: Pov Madam! ( Li fer louvraz, li sante .) 
Tikou -tikou touy loulou  
bato piondenn pou lougarou  
titalber gagn maloker  
tiklaketikdendenkoude n 
zozo mayok dendenkouden  
finn may dan lak dendenkouden ...  
 
(Lalimier tengn. Detrwa segonn lobskirite. Kontinie tann Angelika sante. Ler lalimier realime ena plato 
sannwich ek labwason lor latab. Tou finn pare pou renion. Sonet laport sone. ) Mo vini la. ( Sonet resone .) 
Pran pasians grandimoun. Peyna dife dan lanka. ( Angelika al ouver laport. ) Bonzour Madam. Madam dir ou 
enn timama li vini.  
MADAM 1: Bann lezot pa'nkor vini?  
ANGELIKA: Non , Madam. Oumem premie.  
MADAM 1: Les premiers seront les derniers.  
ANGELIKA: Hen!  
MADAM 1: Enn ti badinaz.  
ANGELIKA: Anbon! Antre, asize. Mo al dir Madam ou finn arive.  
ZILIET: ( rantre anmemtan ) Pa deranze Angelika. ( Sonet resone .) Al ouver Angelika. ( 5 Madam rantre, esanz 
polites etc.)  ... Bon tou dimoun finn arive, nou kapav koumanse. Sakenn ena so rapor lor dernie renion ek 
aktivite. Nou  finn reysi rekolte Rs100,000 antou. Aster, bizen deside ki pou fer ar larzan la. ( Angelika sorti.)  
MADAM 1: Bizen konbat exklizion.  
MADAM 2: Non, mo kwar bizen konbat povrete . Povrete ki amenn exklizion.  
MADAM 3: Non,  non, non! Bizen sanz mantalite dimoun . Si nou sanz dimoun zot mantalite, tou problem 
pou disparet.  
MADAM 4: Pou sanz mantalite, nou servi kas ki nou finn rekolte pou organiz kourdiswar pou bann fam ki 
travay.  
MADAM 5: Bizen steriliz tou bann zom ek fam mizer pou ki bann ki mizer pa fer zanfan mizer.  
ZILIET: Twa to pa dir nanye?  
MADAM 6: Mwa mo dakor.  
ZILIET: Ar ki?  
103 
 MADAM 6: Ar zot tou. (Zot mim enn konversasion pandan ki lalimier koumans bese ziska ki lasenn pl onze 
dan nwar total.)  
AK 2 SENN 2  
Boukou mouvman lor lasenn ek dan loditoryom. Dimoun pe goloup agos, adrwat; pe kriye "rod laba, mo rod 
isi". Dousma -dousma lalimier koumans alime. Nou dan borlamer.  
PIERRE: (Mank respirasion .) To'nn trouv kiksoz Paul?  
PAUL : (Mank respirasion .) Non. Kot Jacques?  
PIERRE: Li'nn al par laba. ... Mo bien per pou so sekirite. Mo ti dir li pa al laba. Depi lontan bannla pe rod 
enstal li. Li pa ekout mwa; li al drwat dan lagel loulou. ... Nou kontinie rode. ( Zot galoupe sorti, sake nn so 
kote.)  
AK 2 SENN 3  
Dan enn lakaz site. Enn mama pe okipe dan lakaz e anmemtan pe koz ar so tifi 10 an.  
MAMA: Mo anretar! Patron la pou fou mwa deor. Fi, pa bliye dir Tigar al lekol. Li pou zwe mem sinon. 
Tibaba ankor pe dormi; kan li leve donn li so bibron. To pe ekout mwa?  
FI: Wi. Mo'si mo bizen al lekol.  
MAMA: Pa fatig mo latet. Mo finn explik twa kifer to finn bizen kit lekol. To papa finn bez so sime ale. Mo 
bizen travay pou donn zot boure. Si to'si to al lekol, kisannla pou okip Tigar ek tibaba. (Li realize ki li ti tro 
sever. Li poz so balie, vinn pre kot so tifi. ) Mo'si mo ti pou kontan ki to al lekol, konn lir, ekrir; gagn enn 
lavenir; pa bizen al travay servant kouma mwa ... Kan nou gagn lotri, mo avoy twa kolez. Ki to dir?  
FI: Be kot papa fin n ale?  
MAMA: Ase poz kestion Fi. Kan to vinn gran, mo va d ir twa. To tro tipti pou konpran. ... Bon! Mo ale aster. 
Ferm laport, met take. Fer atansion. Maler peyna loder. Pa bliye met take, to'nn tande. ( Li sorti. Fi al met 
take dan laport, pran so poupet,  asiz lor enn sez e fer koumadir li pe fer enn tibaba dorm i. Li sante.)  
FI: Zozo mayok, tipti -tipti 
Bat-bat lezel mizir lesiel  
Ale-vini, poz -poz lor brans  
Bek-bek enn nik pli gro ki li.  
Tikou -tikou touy loulou  
Baton piondenn pou lougarou  
Titalber gagn malo ker 
Tiklaketik dendenkouden.  
(Kikenn tap laport dousma. ) Kisannla sa?  
LAVWA: Ouver, to va kone.  
FI: Mama finn dir pa ouver laport.  
LAVWA: Ouver, sinon mo defons sa laport la.  
FI: Mama finn ... (Enn gran tapaz. Laport ouver ar fraka. Blakout lor lasenn.)  
AK 2 SENN 4  
Ler lalimier alime, nou dan lakaz Ziliet. Mem dekor ki Ak 2 senn 1. Bann madam pe manz sannwich, bwar 
dite e kontinie diskite.  
MADAM 6: Zot pares. Samem zot pov. Kouma zot gagn enn ti kas zot depans tou dan tamasa.  
MADAM 1: Pa bon koz koumsa. Kik fwa dan zot desten finn ekrir ki zot bizen pas mizer. Ki kfwa dan enn 
nesans avan zot ti fer erer. Zot pe pey zot pese lor later me dan prosenn nesans zot pou dan bien.  
MADAM 3: Non do ta. Zot enn letap anretar dan evolision. Akoz sa nou devwar se ed zot po u zot sirmont 
zot andikap. Me sa pou pran boukou zeneras ion. Koumadir nou donn Bondie enn koudme konplet so 
kreasion. Selman pa fasil!  
MADAM 4: Mazinn so bon kote. Si pa ti ena zot, kisannla ti pou travay servant, zardinie ek gardien kot nou. 
Bondie kone k i li fer.  
MADAM 6: Mo pa les zot rant dan mo lakaz. Zot santi tro pi. Mo kwar zot pa bengne.  
(Angelika ki pa ti la tousa letan la, galoupe rantre.)  
ANGELIKA: Madam, Madam! Ou finn tande ki finn arive?  
ZILIET: Angelika, to pe deranz nou.  
ANGELIKA: Madam avo y sa bann zans la promne. Ena bel problem deor.  
ZILIET: Angelika, pa ensilte mo envite. Ki problem deor?  
104 
 ANGELIKA: Zot finn touy li.  
ZILIET: Kisannla finn touy kisannla?  
ANGELIKA: Zot finn pandi li dan so kaso.  
ZILIET: Kisannla finn met pandi dan so kaso?  
ANGELIKA: Lapolis finn pandi li dan so kaso e pe rod fer kwar ki li finn met pandi.  
ZILIET: Kisannla Angelika?  
ANGELIKA: Varrouna.  
ZILIET: Varrouna?  
ANGELIKA: Wi!  
ANGELIKA: Ou pa rapel li lepok "Kot Ziliet"?  
ZILIET: Zame li ti vinn get mwa.  
ANGELIKA: Li ti  vini me li ti prefer pa rantre akoz ...  
ZILIET: Akoz ? 
ANGELIKA: Ou rapel kisannla ti dan restoran sa zour la?  
ZILIET: Wi, ti ena Tino. Fifi, so paran ... samem, Rozalinn ...  
ANGELIKA: Apre?  
ZILIET: Kaspalto. ( Enn riye nerve .) Li ti pe dormi lor latab.  
ANGELIKA: Apre?  
ZILIET: Ti ena tomem, Peter ...  
ANGELIKA: Apre?  
ZILIET: Kisannla ankor?  
MADAM 1: Ziliet!  
ANGELIKA: Res trankil zot laba. Kisannla ankor?  
ZILIET: Romeo.  
ANGELIKA: Apre?  
ZILIET: Bann envite Romeo.  
ANGELIKA: Akoz samem li pa ti'le rantre. Me li  ti kit enn me saz pou ou. Ou rapel?  
ZILIET: ( Silans ) 
ANGELIKA: Sey rapel Madam Ziliet.  
ZILIET: ( Timid, akontreker .) Chombo ... napa les ... sape.  
ANGELIKA: Samem.  
ZILIET: Pa samem mo'nn fer?  
ANGELIKA: Non , Madam Ziliet, ou'nn fer lekontrer.  
ZILIET: Kouma s a, lekontrer?  
ANGELIKA: Chombo, napa les "Kot Ziliet" sape! Ou ki ou'nn al fer? Chombo, napa les Romeo sape. "Kot 
Ziliet" finn fonn. "Kot Romeo" finn pran partou. Aster kot nou pase nek ena "Kot Romeo". "Kot Romeo" bar, 
"Kot Romeo" restoran, "Kot Romeo lot el, "Kot Romeo  motel". Kot "Kot Ziliet" Madam Ziliet?  
ZILIET: Kifer zordi ki to pe fer mwa tou sa repros la?  
ANGELIKA: Zordi bake lenz sal finn deborde. Bizen lave, perse, met sek. Enn Varrouna finn mor, bizen mil 
Varrouna lev latet.  
ZILIET: Zot finn touy li to dir. Kif er? 
ANGELIKA: Parey kouma Shakti Devi. Li, li ti pe anpes zot touy nou planet ar zot Sonar MMMX, viol tibaba, 
met laenn dan leker, kraz kor seki feb.  
ZILIET: To konn li bien pa vre?  
ANGELIKA: Rapel sa zour kan Kaspalto ti koz so koze? Depi sa  zour la mo fi nn koumans enterese. Ou 
program ti enn lot, Madam. ... Mo'nn res ar ou pou ou pa tousel. Li, mo ti pe zwenn li souvan. Li, li ti konn 
soufrans site, pa kouma ou bann envite ki resanble boukou bann envite Misie Romeo. Zoli sourir sarye 
pwazon!  
ZILIET: Ki to  konsey mwa fer?  
ANGELIKA: Rekonstrir "Kot Ziliet".  
ZILIET: Pa fasil sa, Angelika.  
ANGELIKA: Sey mazinn enn rev kot Ziliet ek so Romeo trap lame avanse, bontan, movetan; enn rev kot 
zanfan pa per pou sot sime, kot lavi fleri ar sourir. Kot pa  ena dominer.  
105 
 ZILIET: Difisil Angelika!  
ANGELIKA: Pa enposib.  
ZILIET: Pran boukou letan.  
ANGELIKA: Pran letan ki bizen me bizen seye. Pa bliye sante Tino, "Tikou -tikou touy loulou".  
 
Zozo mayok, tipti -tipti 
Bat-bat lezel mizir lesiel  
Ale-vini, poz -poz lor brans  
Bek-bek enn nik pli gro ki li.  
Tikou -tikou touy loulou  
Baton piondenn pou lougarou  
Titalber gagn maloker  
Tiklaketik dendenkouden.  
 
Get fourmi nwar tipti -tipti 
Travers montagn,  travers dezer  
Ti pa, ti pa li deplase  
Me so lemonn li transforme.  
Tikou -tikou t ouy loulou  
Baton piondenn pou lougarou  
Titalber gagn maloker  
Tiklaketik dendenkouden.  
 
Get enn karya tipti -tipti 
Tripot dibwa pli gro ki li  
Li touk -touke, li manz -manze  
Sato lerwa vinn lapousier.  
(Lalimier partou alime. Tou bann akter/aktris vinn lor  lasenn e koumans sante.. .) 
Tikou -tikou touy loulou  
Baton piondenn pou lougarou  
Titalber gagn maloker  
Tiklaketik dendenkouden.  
 
Get sa seni tipti -tipti 
Bouz dan feyaz dousma -dousma  
Glipe -glipe ver lavenir  
Enn papion kouler lalimier.  
(Bann akter/aktris fer lodians sante.)  
Tikou -tikou touy loulou  
Baton piondenn pou lougarou  
Titalber gagn maloker  
Tiklaketik dendenkouden.  
RIDO  
RETOURN KONTENI/BACK TO CONTENTS  
 
