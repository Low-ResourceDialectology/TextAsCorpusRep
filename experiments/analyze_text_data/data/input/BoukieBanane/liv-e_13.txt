1 
 LIV-E NIMERO  13 
 
 
©INSTITUT CARDINAL JEAN MARGEOT (ICJM) , 1, Celicourt Antelm Street, Rose Hill,  Maritime Republic of 
Mauritius.  
PREFAS  
Pou mazorite dimoun dan mo pei, mo lang maternel, KreoL Morisien, li pa enn lang. Zot dir li enn patwa, 
enn tifranse ka s-kase, enn jalek, enn pete bourik ek sipa ki ete ankor.  
Pou mwa li plis ki enn ti zouti senp pou kominikasion bazik. Li lang ki mo ti tande kan mo ti ankor dan vant 
mo mam a parski mo paran, Gouna ek Ramdass ti pe servi li dan zot lavi entim. Kan mo ti ne,  sa lang la ti pe 
devlope lor vites e se sel lang ki mo ti kone avan mo ti al asiz lor ban lekol.  
Mo sir ki mo lang maternel, enn zour pa enn zour, pou vinn Morisien, lang nasional Repiblik Maritim Moris, 
mediom lansegnman dan bann klas primer ek expresion  kiltirel idantite Morisien.  
Deza mo lang maternel finn donn nou pei enn kiltir literer poetik ek dramatik. Proz literer li toultan tarde 
pou mark so pwen me sa pa vedir ki  li pa finn ankor ne. Finn ena boukou kreasion ki montre lafors Morisien 
dan sa dome nn la malgre ki proz literer li enn stil mahakonplex ek mahasofistike.  
LIV-E NIMERO 13  konsern sirtou teat.  
KONTENI  
LI 
ZENERAL MAKBE F 
DOKTER NIPAT  
ABS LEMANIFIK  
AFROPERA REKIEM  
MAHA -ARMAGEDONN  
NOT LOR GRAFI  
Si dan grafi Franse ena let silansie kouma <e> fi nal dan ‘boire’, ‘heure’, ‘guerre’ ets., dan grafi Morisien 
peyna let silansie: ‘ser’ (expensive) ek ‘sere’ (tight); ‘las’ (loose) ek ‘lase’ (shoelace) etc.  
Dan grafi Franse <s> ou <t> li souvan silansie: ‘bas’, ‘bat’, ‘ las’, ‘bout’ etc. Dan grafi Morisien  <s> ek <t> final 
zot pa silansie: ‘ba’ (kiss); ‘Bas!’ (Ase!); ‘bat’ (pingpong bat); ‘la’ (here); ‘las’ (loose) etc.  
Parey pou <r> dan ‘chanter’ ousa ‘manger’. An Morisien <r> pa silansie: ‘manze’ (food); ‘manzer’ (eater ); 
sante (song); ‘santer’ (singer) e tc. 
Pou endik nazalizasion enn vwayel, nou koste <n> ar li: <a> vinn <an>  (ban, dan, fanfan) ; <o> vinn <on>  
(bon, don, fon, gon) ; <e> vinn <en>  (ben, den, fen, gen, len, nen) . 
Vwayel nazal + n donn: bann, kann, pann, za nn; bonn, donn, konn, zonn; denn, gen n, penn, renn ets.  
    

2 
   LI 
BANN PERSONAZ  
ARJOUNA: Zenn polisie  
RAWANA: Serzan  
ANGELA: Metres Rawana  
PIERRE: Pion  
MIKE: Vie Polisie  
Dekor: Biro dan enn prizon politik. Laport agos amenn dan bann selil; laport adrwat se lantre prensipal. 
Adrwat ena enn b ife. Pre kot laport agos ena enn kivet lor enn stenn ek enn potao anba. Ena enn latab ek 
trwa sez omilie lasam la. Lor latab la ena enn telefonn ek enn gro "Diary book".  
SENN 1  
Ler rido leve, Mike (senkant -an) pe  asiz atab fas ar lodians, li finn apiy enn ti laglas kont "Diary book " la. Ar 
enn per sizo, li pe koriz so moustas. Rawana (karant -an), so simiz deboutone, pe souy so likou ar enn 
mouswar, so lizie fixe lor Mike.  
RAWANA: Eta Mike, to pa fatige kares to moustas!  
MIKE: Mon cher, besoin ki enn dumond e toujours smart.  
RAWANA: Smart! Enn vie siko kouma twa. To bliye to seve blan.  
MIKE: Mon cher. To finn deja get enn rav. So latet blan hen, me so la queue!  
RAWANA: Goal! Ar twa, pa kapav koze. Alor to'le fer mwa kwar ki dan to vie zour la, to ankor ena dife?  
MIKE: Cher ami, pa fer mwa dir twa des choses grossières. Mo kapav bliye ki to mo Serzan.  
RAWANA: Ki Serzan Mike, to kone nou de kamrad.  
MIKE: Bon, voilà, c'est fait. ( Li poz sizo la lor latab, met so l aglas dan pos ). Serzan, finn midi. Mo bizen a le. 
Mo pa kapav rat mo randevou ... Oh, la douce créature!  
RAWANA: To pa kapav ale, to ranplasan pa ankor arive. Ki to prese! Enn vie renar kouma twa konn bie ki 
plis to fer enn fam atann plis li kontan twa.  
MIKE: Saken sa teknik ... Kifer li anretar? Kis annla sa?  
RAWANA: Ki sa?  
MIKE: Kisannla pou ranplas mwa.  
RAWANA: Enn sa bann zenn joukal ki fek sorti Treyning.  
MIKE: Li pa pou ser nou kwen?  
RAWANA: Ser nou kwen! To kapav kwar. Enn kout kraking, mo fer li vinn enn bon toutou. Detoutfason, to 
bizen re tourne dezer. Pa bliye tou plan finn drese pou dezer -edmi. Avan trwa -zer, tou bizen fini dan lord.  
MIKE: Sa to kapav kont sur mwa. ( Li get so mont ). Kot li ete ce con la?  
RAWANA: Asiz twa Mike. Senk minit anpl is, senk minit anmwens, ki sa kapav fer?  
MIKE: (Silans ) 
RAWANA: Tou finn fini fixe. To rapel bien ki to ena pou fer? Pa bliye dezer -edmi. Mike, ki to pe panse?  
MIKE: Nanye. ( Silans ). To finn fer lager twa Rawena?  
RAWANA: Wi, kifer?  
MIKE: Ki to santi kan to bizen touy enn dimoun, enn imen parey kou ma twa?  
RAWANA: Ki to gagne? Parey kouma mwa! Li mo ennmi. Si mo pa touy li, li pou touy mwa ... Premie fwa li 
difisil me kouma to pez gaset ... Bawww! Li tonbe. So disan liber twa. Apre sa  tou vinn fasil. Enn, de, trwa, 
dis. 
MIKE: Komie to finn touye?  
RAWANA: Boukou.  
MIKE: Zame to finn pans zot? Bann zenn, bann perdfami?  
RAWANA: Mo fer mo travay. Mo gagn lord touye, mo touye. Plis mo touye, plis mo sef kontan mwa. 
Meday, promosion, tou de pann lor la.  
MIKE: Zame mo finn touy personn dan mo lavi ... ( Enn ti riye bet ). Mo prefer fer lamour.  
3 
 RAWANA: Pou mwa touye, fer lamour, tousala parey.  
MIKE: Lager finn fer twa vinn koumsa?  
RAWANA: Lager finn fer mwa vinn enn zom. Zis fam ek zanfan ki f er enn pake letalaz. Mike, mazinn enn sel 
kiksoz. Pou gagn promosi on, pou fer progre, bizen fer plezir bann sef.  
MIKE: ( Silans ) 
RAWANA: To konpran, bann sef kontan bann seki ekzekit lord, fer travay sasi.  
MIKE: Kot li ete sa kouyon la?  
RAWANA: To pa kap av aret pans to bougres. Kouma mo ti pe dir twa, enn sef ena lespr i. Li tousel kone ki 
bon, ki move. Si li trouv kiksoz neseser, se parski li dan lentere tou dimoun. To lentere, mo lentere. 
(Rawana finn vinn asiz lor latab adrwat ). Apre sa, enn sef ena gra n pouvwar. Si li pa gagn satisfaksion, ena 
ki pou bizen pey ser.  
MIKE: Kifer to dir mwa sa?  
RAWANA: Mike! Mike! ( Enn riye foutan ek vilger ). (Li leve, li mars -marse ver laport adrwat. Enn kout sek li 
tourn ver Mike ). To rapel sa ka viol, lane dernier? Pov  fam!  
MIKE: Sarzan!  
RAWANA: Serzan? Ayaya! To finn bliye mo non? Rawana, to bon kamrad. ( Kikenn tap laport adrwat) . 
Kisannla sa? (Li boutonn so simiz, dres so lenz, al ouver laport).  
SENN 2  
RAWANA: ( Li ouver laport ). To pa kapav reponn? To fer koumadir k i gran sef pe vini.  
ARJOUNA: Mo finn reponn Serzan. ( Tann zis so lavwa )  
RAWANA: Bon, bon! Tomem ki finn avoye pou ranplas Mike?  
ARJOUNA: Wi, Serzan.  
RAWANA: Antre. ( Arjouna, enn zenn anviron vennsenk -an, oter mwayen, lekor atletik, rantre timidman. Li 
dibout kot laport ).  
RAWANA: Kouma to apele?  
ARJOUNA: ( Dibout drw at). P.C. Arjouna . 
RAWANA: Bon Arjouna. Finn explik twa ki travay to bizen fer isi?  
MIKE: Kifer to anretar? Pa ti finn dir twa ki to bizen ranplas mwa midi?  
ARJOUNA: Exkize sef. Pa mo lafot. Mo pa finn gagn transpor pou ariv dan ler.  
RAWANA: Pa finn gagn  transpor! Ar tousa bis ek taxi -tren ki ena lor larout!  
ARJOUNA: Ou pa kone ki tou bann travayer transpor finn zete depi di -zer?  
RAWANA: Non, kifer?  
ARJOUN A: Personn pa bien konpran kifer. Me mo finn tann dir ki zot pe dimann liberasion bann prizonie 
politik.  
MIKE: Liberasion .... Liberasion! ( Enn riye foutan ). Rawana mo ale.  
RAWANA: Fer enn lantre dan liv. Apre sa, pa bliye ki to bizen retourne de -zer.  
MIKE: Mo kone Serzan.  
RAWANA: Ki lor pla zordi? Sodomi?  
MIKE: (Fer koumadir li pa tande, li met s o kasket, li sorti) . 
RAWANA: ( Enn gran riye rapli ar mesanste ). Ar mwa, to pa pou sape kamrad Mike.  
SENN 3  
RAWANA: Asiz twa Arjouna. Mo kapav apel twa, twa?  
ARJOUNA: ( Li get li ar sirpriz ). Wi Serzan.  
RAWANA: To konn sitiasion isi?  
ARJOUNA: Enpe Serzan.  
RAWANA: Nou ena dan kaso No. 4 enn prizonie danzere. Toulekenz minit, to bizen al louk dan trou laport 
pou gete ki li pe fer. To pa gagn drwa rant dan so kaso.  Get li par trou laport. To finn bien konpran? Lerla to 
fer enn lantre dan sa gro liv la. Touledem ier tan to bizen telefonn "Headquarters", to enform zot lor 
sitiasion isi. Non, lesli, sa mwa mo va fer.  
4 
 ARJOUNA: Samem tou Serzan?  
RAWANA: Samem tou. A, mo  finn bliye. Dezer -edmi zis, kikfwa telefonn pou sone. Si li sone, apel mwa, to 
tande. Me twa, fal e pa to lev resepter. To finn bien konpran mwa?  
ARJOUNA: Rayto Serzan.  
(Rawana al asiz lor sez kot Mike ti pe asize, ouver liv la, zet enn koudey referm li, ris so sez deryer, avoy so 
de lipie lor latab).  
RAWANA: Asize Arjouna. ( Arjouna asize ). We! Rakon t mwa enpe sa lagrev la.  
ARJOUNA: Bon Serzan. Kouma mo finn dir ou, tou bis finn aret roule enn kou. Bien organize. Enn sel kou tou 
bis! Zot for.  
RAWANA: Zo t for? Ki tole dir?  
ARJOUNA: (Li realize ki li finn dir plis ki bizen ). Non Serzan, mo'le dir zot  bien organize. Enn sel lord finn 
marse.  
RAWANA: Me kifer zot pe fer sa lagrev la?  
ARJOUNA: Mo pa kone Serzan.  
RAWANA: Taler la to ti pe dir ki …  
ARJOUNA: Sa, seki mo finn tande. Me anverite, personn pa kone.  
RAWANA: Ki finn ariv bann travayer la? Zot fi nn vinn tro gra. Zot koumans fer politik olie ki zot fer travay 
kouma bizen. Mo dir twa sa lemonn la pe "badal gaya"... Enn kote zot ena rezon, to p a kwar?  
ARJOUNA: ( Pa konpran kot li ole vini ). Hen!  
RAWANA: Zot ena rezon. Zot bien organize kouma to dir, zot servi zot lafors kont gouvernman. Fer larg 
prizonie, kriminel, fouter dezord. To pa dakor?  
ARJOUNA: Serzan, mwa mo la pou obeyir lord. Mo lopini on pa konte.  
RAWANA: Ar mwa, to pa bizen per, Arjouna.  
ARJOUNA: Pa finn ler pou al get prizonie la?  
RAWANA: Ki to prese? Mo ti al get li avan to vini. Tou korek. Mo sir li ankor pe dormi. Li dormi tout 
lazourne. Enn gran lavi.  
ARJOUNA: Finn fini gagn kenz minit depi mo finn vini.  
RAWANA: Ki to fatig twa. Nek met dan liv ki tou korek.  
ARJOUNA: Vremem li pe fer la grev lafen.  
RAWANA: Wi, me kot mo pou kone si li finn gout -goute. Apre sa, ki to fatig to nam ar enn fouka. (Li alim 
enn sigaret ). 
ARJOUNA: Dakor Se rzan. (Li fer enn lantre dan liv, lev so lizie, get Serzan la, ferm liv la, ouver so sak, tir enn 
liv e koum ans lir ). 
RAWANA: To kone, to pou ena enn bel lavenir dan lafors parski to konn obeyir to siperyer. Ki liv to pe lir? 
Mo get enn kou. Mamma! "The Mo del Farm"! Me mo tir mo sapo. To enn entelektiel! To lir gran -gran liv! Ki 
to plan kan to pou vinn komiser? Donn enn pios tou bann polisie? ( Riye) . 
ARJOUNA: (Dekonserte, me osi ankoler). (Silans) .  
RAWANA: Ki to fatig to latet. Manze, bwar, donn jaz. (Zet liv la lor latab) . Enn zour, si nou rezwenn, mo va 
explik twa ki bizen fer pou arive dan lavi.  
ARJOUNA: ( Irite). Mo peyna lentansion arive. Mo bon kot mo ete.  
RAWANA: Arjouna, enn zenn garson entelizan kouma twa san okenn anbision! Terib sa! ( Li lev telefo nn). 
Alo, Serzan Rawana from Detention Centre. All correct. Kisannla sa? Twa. Ki lapoz? ... Pou lekours dime , to 
finn aste enn fon? ... Get sa. Nou aste enn fon ade. (Poz telefonn vit ). Enn bwat sa! Partou ena chek. Nou 
nou vey prizonie, ena lezot pe vey n ou. (Li tourn ver Arjouna, ki pe lir so liv) . Wey do, dir mwa ki to anvi fer 
si to pa anvi arive?  
ARJOUNA: ( Agase ). Ramas enpe larzan, aste enn ti laferm.  
RAWANA: Enn ti laferm, enn gran laferm. Enn zour to pou vinn bien ris. Kan mo pran mo retret, mo kapav 
vinn get twa pou enn ti job kas -kase.  
ARJOUNA: Mo pa anvi vinn ris, mo zis anvi fer seki mo anvi. Mo'le m o lendepandans.  
RAWANA: Lendepandans! To koz e npe kouma sa bann latet brile la. Be kifer to finn rant dan lapolis? Wey 
do, mo finn bliye. To bizen ramas enpe larzan. Gete, mo piti, lendepandans napa ekziste. Dan lavi, ena seki 
gran, ena seki piti. Seki gr an donn lord, seki piti ekoute. Seki piti obeyi r ar lespwar gagn proteksion. Depi 
koumansman lemonn li koumsa. Ferm to liv. Bril li. Ekout mwa. Momem pli gran liv. Mo apel lexperyans. To 
5 
 trouv mwa. Zordi mo serzan. Kikfwa dan enn semenn mo pou vinn enspekt er. Kifer? Mo konn fer mo sef 
plezir. Mo sef po u rekonpans mwa. Kwar mwa, mo piti. Bann liv la pe gat to lespri. ( Li riye ar satisfaksion, 
leve, ouver larmwar, tir enn revolver, zwe -zwe ar li ). To trouv sa? Lavenir ladan.  
ARJOUNA: ( Pa bien konpran ). Ki lav enir?  
RAWANA: Enn zour mo va dir twa. ( Li les revolver la lor latab, pran enn flask dan larmwar, vid de gorze dan 
so labous, dres so lagorz ). Aaaa! samem pli bon meksinn. De gorze, aster mo santi mwa fit, koumadir enn 
tig finn rant dan mo lestoma. To'le e npe? Non. To bet. A wi, mo finn bliye. To pa bw ar, to pa fime, to bizen 
ramas larzan pou aste to ti laferm.  
ARJOUNA: Pa sa Serzan. Dapre lord pa gagn drwa bwar pandan travay.  
RAWANA: ( Pa kontan sa remark la ). Pa gagn drwa! Mo garson, isi mwa ki donn lord.  Mo donn twa lord 
bwar enn gorze.  
ARJOUNA: Non Serzan. Mo pa anvi.  
RAWANA: P.C. Arjouna, enn lord. (Ena enn tansion ant sa de la). (Silans)… (Li riye.)  Mo finn krak twa la.  
ARJOUNA: (Silans). (Li leve, al ver laport agos. Sorti.)   
SENN 4  
(Rawana tousel. Li  souy so figir ek so likou ar enn mouswar. Li pe transpire. Li bwar enpe depi dan flask la. 
Lefe labwason la koumans paret. Deplizanpli so lalang pou koumans amare. Deplizanpli li pou vinn brital, 
mem vilger. Detanzantan li pou bwar enpe ziska lafen pies l a).  
RAWANA: Pa gagn drwa bwar? Kisannla kapav anpes mwa. Mwa ki sef isi ... Enn laferm! ... Lapolis pa bon 
pou gran misie la …. Lendepandans! .... Gran -gran lide! ..... Koumadir li pli fezer ki so kamarad li. (Li pran liv 
Arjouna, zet li  lor latab ar dego u). Trouve sa bann zenn ki finn nouri dan bwat koton. Zot pa kone ki apel 
lamizer. Zot pa kone ki apel souse pou gagn enn travay. Lendepandans! Letan mwa mo ti pe fer lager pou 
defan so lendepandans, ki li ti pe fer? Li ti pe zwe, ansekir ite. Aster li vinn  koz lendepandans ar mwa. Mo 
finn riske mo lavi pou dimoun kouma li. Komie mo finn bizen touye .... liberasion ... Nou tro mou ar zot. 
(Bwar enpe)  ... Arjouna, ki to pe fer? ... Lendepandans!  … Liberasion!  …gran koze!... Tou sa bann sakri fis, tou 
sa bann t ravay malprop ki mo finn bizen fer! Wi misie, non misie … Aster, ler mo finn ariv pre kot mo bit (Li 
trap revolver la, kares li ), zot vinn ar mwa ar zot gran -gran koze. Personn pa pou dibout lor mo sime. (Li poz 
revolver la ar prekosion l or latab)  ... Arjo una! Arjouna!  
SENN 5  
ARJOUNA: Wi Serzan.  
RAWANA: Ki to pe fer? To pa kone ki pa gagn drwa koz ar prizonie la? Si mo met enn rapor, to sote kouma 
enn bouson… Remersie lesiel, mo enn bon boug.  
ARJOUNA: Li paret bie fay.  
RAWANA: Bien fay!  Mwa ki finn dir l i pa manze. Apre tou so lasante pa regard twa. Ena dokter pou okip sa. 
Fer enn lantre dan liv ki tou korek.  
ARJOUNA: Li pa korek Serzan. Bien bizen fer enn dokter vini.  
RAWANA: P.C. Arjouna. Mo finn dir ou met enn lantre ki tou korek.  
ARJOUNA: Wi sef. (Arjouna asiz kot latab, ouver liv la. Li get Rawana, lerla koumans ekrir).   
RAWANA: Sori Arjouna. To kone, mo fatige. Mo finn sap lor kal. Pa gard dan leker. To kone, kan mo ti ena 
enn fam ek de zanfan pou swagne, travay mo pa ti ena, person n pa ti ole ed mwa . Mo fami ki ti obliz mwa 
marye zenn, ti refiz ed mwa. Zot dir ki mo pares. Kan lager ti deklare, mo ti bizen kit mo fam, mo zanfan pou 
enpe lamone. Bondie -mama ki lamone! … Pou nouri mo fami, mo finn bizen aprann touye, aprann tout sort 
kalite malpropte. Lerla mo finn met enn kiksoz dan mo latet. Zame ankor mo pou aksepte lamizer. Lavi 
kourt. Bizen konn viv li, bizen konn amize.... Mo finn swazir ar kisannla mo pou marse pou mo prop lentere. 
Kan mo ti dan pens, personn pa ti ed mwa. Aster  sakenn so sakenn.  Personn pa pou bar mo sime. To pe 
ekout mwa?  
ARJOUNA: Wi Serzan. (Li finn fini ekrir dan "Diary book ") 
RAWANA: Poz to liv. To pa finn konn lamizer twa Arjouna?  
ARJOUNA: Mo pe mazinn li mazor. Si nou pa fer kiksoz vit, li pou mor.  
6 
 RAWANA:  Li pou mor! ( Riye  ironik ). Bliye li. Nou ki enportan. Bien enportan. Nou finn vinn koumadir bann ti 
bondie. Lavi enn dimoun dan nou lame. To pa santi twa for? Koumadir dan lager. To lennmi divan twa, to 
fizi pwente lor li. To ledwa lor gaset. Enn ti mouvm an. Bawwww! Li kay kounn.  
ARJOUNA: Nou pa dan lager la Serzan.  
RAWANA: Pa dan lager! Ki to kone, twa ki finn touzour viv dan enn bwat koton. Lager zame fini. Seki pli for 
regne. Sakenn bizen konn swazir kote pli for. Si to mars ar seki feb. Bawwww! To kay kounn. Ekout mwa, mo 
kone ki mo pe dir. Mo finn pas dan tousa. Apre sa, ki to fatig twa ar li. Li fami ar twa?  
ARJOUNA: Non Serzan. Me li enn imen.  
RAWANA: Imen! Imen! Gran -gran koze. ( Li bwar enpe ). To sir to pale enpe? Non. Enn kote to rann mwa enn 
servi s, pa ena ase pou de dimoun. Li pe bar mo sime ... li pa imen, li mo ennmi.  
ARJOUNA: Li pe bar ou sime! Me Serzan li pa finn fer ou nanye.  
RAWANA: To tro zenn pou konpran. Ekout mwa piti. Si to swiv mo konsey, si to fer seki mo dir twa, to ti 
laferm, dan e nn semenn to kapav  gagn li. Selman, mo pa ankor sir twa. To laferm, li dan mo lame. To nek 
ena pou dir wi.  
ARJOUNA: Ki ete?  
RAWANA: Leson nimero enn: pa poz kestion. Leson nimero de: konfians total dan to sef ki kone ki li pe fer. 
To paret enterese. To l izie dir mwa sa. T o laferm dan mo lame. Mo lame.  
ARJOUNA: Ki manier?  
RAWANA: Ah, ah, pa poz kestion.  
ARJOUNA: Mo pa kapav nek dir wi, san kone.  
RAWANA: ( Li riye ar satisfaksion ). Leson nimero de: konfians.  
ARJOUNA: Mo bizen panse.  
RAWANA: Pa bizen panse. Leson nimero trwa : nek obeyir.  
ARJOUNA: Mo pa dakor.  
RAWANA: Adie laferm ... Me to pou sanze ... Mo garanti twa to pou sanze. Mo bien kontan twa. To 
entelizan. Mo sir to pou konpran kot to lentere ete.  
ARJOUNA: ( Ar kouraz ). Pou lem oman mo lentere li dan mo travay.  
RAWANA:  Bravo. Bien koze.  
ARJOUNA: Bien fer mo travay.  
RAWANA: Fer seki mo dir twa fer.  
ARJOUNA: Fer seki regleman dir mwa.  
RAWANA: (Enn ti riye ). To ena boukou pou aprann. Bon! Sipozon nou swiv tou seki regleman dir. Ki dapre 
twa nou bizen fer?  
ARJOUNA: Fer lot orite kone ki li fay, ki li bizen avoy enn dokter pou konsilte li.  
RAWANA: Eski to finn dimann li si li pou aksepte ki enn dokter konsilte li?  
ARJOUNA: Non, me ...  
RAWANA: Ah! To trouve. Si nou deranz enn dokter, a pre li refiz get li. Nou finn perdi nou l etan.  
ARJOUNA: Me...  
RAWANA: Apre sa, mo kone ki mo pe fer. ( Li bwar ankor enpe ). Apre tou, li mor, li pa mor, ki sa kapav fer 
mwa. Li pa enn danze piblik?  
ARJOUNA: Serzan?  
RAWANA: Hen?  
ARJOUNA: Nanye.  
RAWANA: (Rot enn kou ). Koze, ki to per?  
ARJOUNA: No u travay se vey li, me eski nou ena drwa ziz li?  
RAWANA: Mwa mo finn ziz li. Li lor mo sime. Li koupab. Li kapav mor.  
ARJOUNA: Lor ou sime?  
RAWANA: Lor mo sime. Tou lanmerdman ki nou pe gagne, se akoz li. Mo zour konze zordi. Akoz li mo bizen 
travay ... Me erezman, sak pikan ena so fler .... grasa li, mo kapav ...  
ARJOUNA: Kapav kwa?  
RAWANA: To poz tro boukou kestion. ( Li al ver telefonn, lev resepter ). Alo. Alo. Alooo. Ki zot pe fer? Personn 
pa reponn. Alooo. Al o ... Ki zot fer laba? Depi senk minit, m o pe telefone. Tou korek … Ki to dir? Renion 
espesial? Kifer?... Bon. Pa bliye les mwa kone. Eh! To dakor pou seki mo ti dir twa? … Mo dir twa dime li pou 
7 
 gagn lekours. Ki to'le dir, kikfwa pa pou ena lekours? Bon! Bon! Pa bliye telefone. ( Li poz resepter.  Rod relev 
li. Ezit enn minit. Sanz lide). (Ar Arjouna ). Ena kik treboul deor.  
ARJOUNA: Ankor kiksoz lor ou sime?  
RAWANA: Hen! ( Riye ). Foutan mo garson! Foutan! ( Kikenn tap laport. Rawana get so mont, fer enn souri r, 
tourn ver Arjouna ). Bon, al get enn ko u si li korek.  
(Arjouna sorti par laport agos).  
SENN 6  
Rawana ouver laport adrwat. Angela, enn fam anviron trant -an, bien smart, rantre.  
RAWANA: To sir personn pa finn trouv twa.  
ANGELA: Kouma touzour. Mmmm ...To santi pi larak. Gran lazourne koumsa to bwa r. 
RAWANA: Parski mo tro tris kan to pa la. Ale, anbras mwa. (Angela abras li lor so lazou). Ale mo gate, pli 
bien ki sa.  
ANGELA: Taler. Ki to prese?  
RAWANA: Lavi kourt.  
ANGELA: Twa. Twa to pou viv omwen s an-tan. Li ankor pe fer lagrev lafen?  
RAWANA: To  finn vinn get mwa ousa to finn vinn sers so nouvel?  
ANGELA: Mo zis pe dimande. Si to pou ankoler, mo prefer ale. Mo pa anvi lager. Mo finn fatige diskite.  
RAWANA: Si to finn fatige, ale. Kifer to vini. Ale . 
ANGELA: (Dekonserte )  
RAWANA: To'le al get li?  
ANGELA: Non. Les tonbe.  
RAWANA: Asiz twa la. To pran enn tipti?  
ANGELA: Non mersi.  
RAWANA: Madam boude. Madam finn vinn sosiab. Eta, ar mwa to pa fer sa. To fer to alert ar mwa, mo met 
tou to pese deor. ( Angela asiz lor enn sez ). Ki to gagne zordi?  
ANGELA : (Silans ) 
RAWANA: Ki to gagne?  
ANGELA: Nanye ... Mo nepli kone.  
RAWANA: To nepli konn kwa?  
ANGELA: Tou paret drol zordi. Koumadir enn siklonn dan leparaz.  
RAWANA: To rekoumanse ar to bann zistwar fam. Tou normal. Pa ena okenn problem. Okontrer. Zordi 
kapav enn gran zour pou mwa. Mo kapav vinn enn gran boug. Lerla to pou kapav viv kouma enn gran 
Madam. Bizou, zoli lenz, tou seki to'le. Fer mwa konfians, sa en n gran kiksoz.  
ANGELA: Kot Mike?  
RAWANA: Mike finn al zwenn so trwa -senk.  
ANGELA: To tousel la?  
RAWANA: Non, ena so ranplasan. Mo finn avoy li cheke si tou korek.  
ANGELA: Kisannla sa?  
RAWANA: Pa bizen trakase? Enn ti boug korek. Enn ti entelektiel ar bann gran lide, bann gran prensip. Li lir 
tro boukou.  
ANGELA: To kone ena lagrev deor?  
RAWANA: Wi. Mo tann dir bann travayer pe dimann so liberasion.  
ANGELA: Mo'si mo finn tann dir sa. To pa kwar ki ti bizen larg li? Ki li finn fer?  
RAWAN A: Mwa mo la pou vey li, pa pou ziz li. Seki li finn fer pa regard mwa. Mo fer mo travay, mo swiv 
lord, samem tou.  
ANGELA: Depi ven zour li pa pe manze. Li dwatet bien fay.  
RAWANA: Li,  li, li! Tou dimoun enterese ar li. Mem twa. Me mwa, mwa ki nouri twa e k to batar!  
ANGELA: Rawa! Mo defann twa koz koumsa ar mwa.  
RAWANA: Tst, tst, tst, to defann mwa? Twa enn fam ki mo nouri, ki mo abiye, to defann mwa. Me mo piti, 
to pe gagn foli grander. Pa bliye mo finn ramas twa dan labou; aster mo kapav rezet twa dan la bou ... To 
8 
 defann mwa. Mo kas ki pe koz ar twa ... Kouma twa, mil mo kapav gagne. Fam ki to vo ... Ar lamone nenpor t 
kisannla kapav aste enn femel. ( Li al ver li, trap so leren ).  
ANGELA: Pa tous mwa. ( Li al ver laport ).  
RAWANA: ( Swiv li ). Pa tous twa. Si  mo repran tou seki pou mwa, to sorti touni depi isi. Alor enn konsey, to 
kone mo posed twa, pa fer zes ar mwa. To finn bien konpran?  
ANGELA: Pa tous mwa sinon mo kriye. Ouver sa laport la. Mo ale.  
RAWANA: Mo piti, lakle dan mo lame ... ( Sey anbet li ). An gela, to kone to zoli kan to ankoler, plis mo ensilte 
twa, plis mo dezir twa. Fini ar tousa. Ale nou bliye tou. ( Arjouna kot laport agos depi ki Rawana finn 
koumans ensilte Angela. Bann la pa realiz so prezans. Angela so ledo tourne ar laport agos ).  
SENN 7 
(Arjouna touse pou atir zot latansion. Angela ek Rawana tourne anmemtan. Arjouna fixe Angela ki paret 
anbarase. L i bes latet. Arjouna al asiz kot latab, ouver liv la pou fer enn lantre. Li get Rawana, so lizie ranpli 
ar laenn, lerla li koumans ekrir).  
RAWANA: Tou korek Arjouna. A! Mo finn bliye prezant twa. Angela, samem nou zenn entelektiel, fitir minis 
agrikiltir.  (Riye foutan ). (Angela pa get li ). Ki arive zot de? Timid? To trouve Angela, to pe entimid nou zeni. 
Ki manier, li bien?  
ARJOUNA: ( Ironik ). Tou korek. ( Li pe ekrir .) 
ANGELA: Bon, mo ale.  
RAWANA: Ki to prese. Arjouna, Madam ole kone si li bien. Mo dir li ki li korek me li pa'le kwar.  
ARJOUNA: Li bien feb, li bien fay, li bien bizen enn dokter. ( Li lev latet pou get Rawana ).  
RAWANA: Kifer to b izen ekzazere? ( Angela ek Arjouna pe fixe li. ) Bon, les mo al get li ar mo lizie. ( Li sorti par 
laport agos ). 
SENN 8 
ARJOUNA: Twa ... Isi!  … Ar li!  
ANGELA: Kifer to koumans enterese ar mwa enn kou? Ki mirak?  
ARJOUNA: Mirak! To mo belser Angela. Mo belser.  Fam mo frer.  
ANGELA: Veritab mirak. To finn dekouver sa tousel! Enpe anretar, to pa kwar?  
ARJOUNA: Anretar! Ange la, ki to'le dir?  
ANGELA: To konn bien. Dan to lizie, dan lizie to fami zame mo ti enn fam dign pou to frer. Pa mem jati.  
ARJOUNA: Pa vre sa. To kone pa vre sa.  
ANGELA: Seki mo kone, zot finn fer tou pou fer mo mari kit mwa. Mwa ek enn ti baba sis mwa.  
ARJOUNA: Me …  
ANGELA: Mo pa ole diskit sa ar twa, me si to ensiste, mo kapav dir twa detrwa laverite.  
ARJOUNA: Angela, tansion li vinn enn ko u.  
ANGELA: Les li vini. Les li tande. Mo pa ena nanye pou kasiet ... To kone ki to frer ti ena enn karakter feb. Li 
les so fami enflians li. Me si twa to ti pran pozision, si to ti sayde ar li, li ti pou ena kouraz reziste to papa ek 
to mama. Me to ti pre fer res trankil. To silans ti vinn konplis to paran kont mwa. Trwa kont enn. To frer 
sede ... Kan to ti kapav fer kik soz to ti res trakil. Aster to rod fer mwa kwar ki to enterese ar mo lekzistans. 
Tro tar mo ti Jouna. Tro tar.  
ARJOUNA: Me ar li, ar sa mo ns la!  
ANGELA: Wi Jouna, sa mons la ti vinn prezat li kan manze mo pa ti ena. Sa mons la, li pe nouri to neve depi 
trwa mwa. Kan mo ti bizen led to pa ti la. Aster, to vinn pres sermon.  
ARJOUNA: To ere koumsa?  
ANGELA: Ere! To ankor enn zanfan mo ti Joun a. Li ena rezon.  
ARJOUNA: Kisannla?  
ANGELA: To prizonie danzere. Toultan li dir ki fale ena liberte pou kapav ena bo ner. Me pou enn fam, ki 
liberte kapav ena. Nou desten amare ar kapris bann zom. Me sa pa kapav kontinie. Li ena rezon. Kikfwa 
samem li dan prizon. E twa, to vey li kouma to ti vey mo prizon.  
ARJOUNA: Shhhht! Li vini.  
9 
 ANGELA: To patron!  
ARJOUNA: ( Ankoler ). To galan, to karne rasion.  
ANGELA: Pa pou lontan.  
SENN 9  
RAWANA: ( Depi kot laport ). Mo pa ti dir twa to tro kontan ekzazere. Mo pa trouv  li fay. Li zis enpe feb. 
Normal, depi ven zour li pa pe manze. Apart sa li korek ... E mo finn dimann li si li ti'a kontan get enn dokter. 
Li finn dir mwa non.  
ARJOUNA: ( Silans. Tourn enpe, get li .)  
RAWANA: Enn latet dir sa. Li finn met dan so latet pou  fou nou lanmerdman. Mem dan prizon li pa pou les 
nou anpe. Arjouna, met enn lantre. Mo finn get li, li enpe feb, li finn refiz get dokter. Korek?  
ARJOUNA: ( Rod proteste .) Serzan!  
RAWANA: Fer sa lantre la. Wi, ki to ena pou dir?  
ARJOUNA: Nanye.  
RAWANA:  Bon aster, tou finn regle. Arjouna kontan, Angela kontan ... Zot de paret bien kontan li ... Mo pa 
konpran kifer? Mw a, personn pa kontan mwa. Pourtan mo enn bon boug. Pa vre Angela? Pa vre mo enn 
bon boug Angela?  
ANGELA: ( Silans .)  
RAWANA: Angela, kan mo  koz ar twa, reponn. Pa bliye to enn fam. Divan enn Serzan enn fam ek enn sep 
gard parey. Okontrer enn sep gard ena p lis lotorite. Li enn ZOM.  
ARJOUNA: ( Koze zis pou kas enn sitiasion anbarasan ). Ki li finn dir ou ekzakteman?  
RAWANA: Kisannla?  
ARJOUNA: Li.  
RAWANA: Li?  
ARJOUNA: Wi, li. Ou prizonie danzere.  
RAWANA: Nou prizonie Arjouna, nou prizonie. Mo pa finn dir twa?  Komie fwa mo bizen repet mem zafer?  
ARJOUNA: Ar mwa, li pa ti dir mem zafer. Li ti aksepte pou get enn dokter.  
RAWANA: Alor, to pran mwa pou enn manter... ( Riye ). Enn sans pou twa mo enn bon boug. Mo pa pou 
raport twa. Me samem to dernie sans... Non, ki kfwa to pa antor. Li koumsa mem. Ar twa li dir enn kiksoz, ar 
mwa enn lot. To pa trouve li pe rod diviz nou. To mank lexperyans mo garson. Li finn konpran sa vit. Li finn 
ole gagn to senpati, fer mwa pas pou manter... Mo pardonn twa, to ankor zenn... To fi nn trouve, to pa 
ekout mwa... Apartir aster, personn apart mwa pa gagn drwa al get li... personn peyna drwa koz ar li. Li tro 
danzere.  
ARJOUNA: Danzere!  
RAWANA: Wi, danzere. Danzere pou twa, danzere pou Angela ... Akoz li nou finn lager... danzere pou 
mwa ... danzere pou nou pei. Bann dimoun koumsa pa ena drwa viv. Si dan larme sa, lontan mo ti pou finn 
avoy li maze... Bawww... Tro  boukou demokrasi... Samem ki gat tou. Lepep pa'le ekout dirizan, gard pa'le 
ekout serzan, fam nepli ole ekout zom... Enn senp l atet brile pe kapav amenn dezakor dan tou lespri ... Pa 
vre Angela? ( Angela pa reponn ).  
ARJOUNA: Erezman ki tou dimoun pa kouma  ou, Serzan! Sinon...  
RAWANA: Sinon?... Les mo dir twa enn ti kiksoz. Si tou dimoun ti kouma mwa, sa pei la ti pou mars kouma 
enn revey... Apre sa aret diskit ar to sef: leson nimero kat. ( Letan Rawana ti pe koze, detanzaot Arjouna ti 
pe ekrir kiksoz dan liv la ).  
ARJOUNA: Wi Serzan.  
RAWANA: E kifer zot de ena figir lanterman? Li finn rod kourtiz twa letan mo pa ti la Angela?  
ARJOUNA: Serzan?  
ANGELA: Bon, mo ale.  
RAWANA: ( Riy foutan .) Me ki ena move ladan ... sakenn rod so bout ... Mo konpran, lavi sa . .. Ki ler la? ( Li 
get so mont .) Dezer! Letan pas vit.  
ANGELA: Ouver laport la, mo ale.  
RAWANA: Wi, Madam, ou dezir enn lord po u mwa. ( Zot al ver laport ). Kan mo pou rezwenn twa?  
ANGELA: Pa kone.  
10 
 RAWANA: To pa anbras mwa? ( Sey anbras li ).  
ANGELA: ( Repo us li.) Les mwa. ( Li sorti. Rawana get li ale koumadir li pa bien konpran ki pe pase .)  
SENN 10  
RAWANA: Dezer! Bizen telefonn "H eadquarters". (Li lev resepter ). Alo, alo ... Wi Serzan Rawana, Detention 
Centre... Alo ... Ou kapav koz enpe for, pa pe bien ta nn ou... Wi, pe okip li kouma bizen ... enpe feb ... ankor 
lagrev lafen ... Apart sa tou korek ... Yes Sir ... Pardon? Non peyna  traka. ( Li poz resepter .) Ki pe arive ar 
bann sef? Zot reponn telefonn, zot dimann so nouvel. Kifer li finn vinn sitan enportan ? ... Mo sir bann grevis 
finn krak zot lalign.... Wi, zot pa sir kouma evennman pou devlope. Zot ole pran prekosion de kote. Me ar 
mwa sa pa marse ... Mo veritab sef, li pli lao ki sa bann kapon la ... Li, li kone ki bizen fer. Seki li dir, samem 
... Arjou na, mo kamrad. Nou lor bor enn evennman ki pou amenn swa laglwar ek pouvwar, swa lamor. ... 
Wey Arjouna, to pou bizen swazir. To  kapav swa vinn moter sa evennman la, swa so fren; swa to lor mo 
sime, swa to ar mwa ... To nek ena pou dir wi, mo zenn Arjouna.  To laferm, dime mo fer twa gagn li.  
ARJOUNA: Sis pie par kat.  
RAWANA: Hen! To tro entelizan. Mo sir to pou konn swazire. ( Li pe balote enpe.)  
ARJOUNA: Asize, Serzan.  
RAWANA: ( Li get so mont ). Dezer -dis. Me kot Mike? Mo ti dir li, li bizen retourne dezer. Tou finn drese pou 
dezer -edmi. "Wi, Serzan, kapav kont sur moi" A! Kot li foutou! Si dan larme sa, finn fini "kortmarsial" li . Mo 
tro bon ar li. Mo finn kasiet so pese, ala ki manier li remersie mwa. ( Kikenn tap laport ). A! anfen! ( Li al vi t 
pou ouver laport ) ... Twa sa! To pa finn trouv misie Mike lor sime?  
SENN 11  
(Pierre, anviron trann -senk an, pion lapolis, rantre ar enn go ble dan so lame.)  
PIERRE: Non Serzan.  
RAWANA: Ki to vinn fer isi?  
PIERRE: ( Get li, realize ki li finn bwar ). Kouma toulezour, mo pe amenn so dite.  
RAWANA: To kone li pe fer lagrev lafen. Ki dite to amene?  
PIERRE: Pa dir sa ar mwa sef. Mo finn gagn lord  fer sa. Li bwar, li pa bwar, bizen amenn so dite ek so manze 
toulezour.  
RAWANA: Bon, bon! donn li so dite. A pre sa, fout lekan ... P.C. Arjouna, mo sorti enpe pou pran ler. Ou pran 
tou ansarz. Pa bliye mo bann lord. ( Li sorti adrwat ).  
ARJOUNA: Yes Sir. ( Li pous enn soupir ).  
SENN 12  
ARJOUNA: Toultan li koumsa?  
PIERRE: Premie fwa ou vinn travay isi?  
ARJOUNA: W i, mo espere dernie fwa.  
PIERRE: ( Get li ). Mo al donn li so dite?  
ARJOUNA: Kouma ou apele?  
PIERRE: Pierre. Kifer?  
ARJOUNA: Pou fer enn lantre dan  sa liv la.  
PIERRE: Anbon!  
ARJOUNA: Vomie mo al donn li so dite. Gran boug la kapav ankoler. Li finn dir mw a ki personn pa gagn drwa 
al get li. So dernie lord sa.  
PIERRE: ( Ezite ). Sef!  
ARJOUNA: Wi, koze.  
PIERRE: Li bien?  
ARJOUNA: Non, li bien fay... Serzan la pale fer vinn enn dokter. Mo espere ki bann seki pou vinn relev nou 
trwa -zer plis imen.  
PIERRE: Pli s imen! Isi gard imen pa met lipie. Zis bann espesial.  
11 
 ARJOUNA: Ou konn li?  
PIERRE: Enpe. Kifer?  
ARJOUNA: Koumsa mem ... Zis enn sel fwa mo finn tann li dan enn miting ... Mo pa ti bien konpran seki li ti 
pe dir. Zame mo finn enterese ar politik. Me lafo ul, fam, zom, travayer, saritab, tou ti pe ekout li koumadir 
enn profet pe koze.  
PIERRE: Enn profet?  
ARJOUNA: Tou so parol koumadir ti pe tous sa kenn dan so leker kouma enn laverite ki toultan zot ti kone, 
me ki personn zame ti finn dir zot ar otan klart e. 
PIERRE: Wi, li ena bel enflians lor bann dimoun pov. Akoz sa li la. Mo ti kontan ekout so bann diskour.  
ARJOUNA: Taler la, mo ti pe koz ar li. Malgre so febles, li finn gard enn sourir. Li konpran tou. Mem Serzan 
la. Andire li pa gard li rankinn ditou.  
PIERRE: Ki pou gard li rankinn. Serzan la osi enn viktim, enn pov viktim. Li pa kone ki li pe fer.  
ARJOUNA: Bann mo ekzak ki li ti servi.  
PIERRE:  Vremem … Mo sipoze, mo finn tro ekout so bann miting.  
ARJOUNA: So dite pe fre.  
PIERRE: Pa fer nanye.  Li pa pou bwar sa toumanier.  
ARJOUNA: Depi komie zour li pa pe ni manze, ni bwar?  
PIERRE: Zordi fer ven zour. Zis enpe dilo, samem tou.  
ARJOUNA: Kifer li fer sa?  
PIERRE: So manier defann li kont so lennmi. Li pe servi so dernie zarm. So lavi.  
ARJOUNA: M o finn sey fer li aret so lagrev lafen. Me li res ferm.  
PIERRE: Personn pa pou kapav fer sa. Mo'si mo finn seye.  
ARJOUNA: Ou konn li bien. Pa bizen per,  dir mwa. Mo pa espesial mwa. Mo ordiner. Mo degoute ar seki pe 
arive.  
PIERRE: Sef! Miray ena zorey is i.  
ARJOUNA: Mo pa pran par personn. Mo ole zis konpran seki pe pase.  
PIERRE: Ou ena dan ou prizon, Sef, dimoun plis onet, plis senser, ar pli gran leke r ki nou later finn prodir. Li 
finn swazir pou viv ar malere, pou lit pou malere. Pou bann gran misie, li danzere. Li finn montre bann 
esklav kouma kas zot lasenn, li finn fer dimoun konpran kifer zot soufer, ek ki manier bizen lite. Seki ti feb 
finn vinn for ... Toultan li ti dir ki sakrisfis neseser pou ki lazistis kapav regne ... Zordi li pe donn so lavi  pou 
lalit.  
ARJOUNA: Ou admir li boukou, non , Pierre.  
PIERRE: Wi, sef. Mo admir li, toultan mo pou swiv li.  
ARJOUNA: Me ou travay Pierre. Ou pou perdi plas.  
PIERRE: Sef, mo plas! Ou kone ki li ti dir mwa enn zour: "Bizen aret pans sakenn so sakenn". Nou  bizen 
panse ki nou kapav fer pou lezot. Si tou dimoun pans koumsa nou lemonn pou vinn enn paradi, kot dimoun 
pou viv kouma dimoun. Mo plas, sef, nepli e nportan si ariv li kiksoz. Ziska ler mo finn kapav ed li, donn li 
nouvel, pran konsey ar li pou bann tr avayer. Akoz sa mo travay enportan.  
ARJOUNA: Bann travayer transpor?  
PIERRE: ( Silans .) 
ARJOUNA: Pierre, ou so lebra drwat.  
PIERRE: ( Silans .) 
ARJOUNA: K ifer zot pa sey tir li la?  
PIERRE: Samem mo finn vinn dir li, si mo gagn enn sans. Nou pe negosie so l iberasion.  
ARJOUNA: Vre? ( Eksite ).  
PIERRE: Sef! Selman fale zame.. . 
ARJOUNA: Pierre, mo donn ou mo parol ... Apre seki mo finn trouve isi mo pa kwar mo  pou res lontan dan 
lafors.  
PIERRE: Non pa fer sa. Si tou seki bon ale, li pa bon ditou.  
ARJOUNA: Seki bon! Non , Pierre, mo pa bon, mo zis enn kapon. Mo pa kapav pran desizion. Mo pa kapav 
angaz mwa dan nanye. Angela ena rezon.  
PIERRE: Angela!  
ARJOUNA: E nn tro long zistwar!  
12 
 PIERRE: Si ou kit sa travay la, ki ou pou fer?  
ARJOUNA: Pa kone. Ki kfwa mo va ouver enn ti laferm. Lwen ar tousa. Tousel. Indepandan. Lib.  
PIERRE: Non sef. Li pa ekziste seki ou pe rode. Ou pe pans zis ou. Me pou ou gagn veritab lib erte, veritab 
lendepandans, veritab boner, fale ki tou dimoun gagn zot asam. Eskiz mwa mo koz koumsa ar ou Sef.  
ARJOUNA: Me ki manier pou reysi sa?  
PIERRE: Ansam nou tou fer enn sel lafors. Tou bann baryer sote.  
ARJOUNA: Ou ena gran lespwar Pierre.  
PIERR E: Mo ena gran lafwa, Sef.  
ARJOUNA: Ou'le zwenn li?  
PIERRE: Tou dan ou lame, Sef.  
ARJOU NA: ( Al ver laport agos, ouver li ). Degaze, mons la pre pou vini. ( Pierre sorti .)  
SENN 13  
(Arjouna tousel. Li pas enn mouswar lor so fron. Li soupire, li al ouver la port adrwat, get deor, referm li. Li 
vinn kot latab, asiz lor la, pran so liv, ouver li, l ev so latet, fixe divan li, sakouy so latet, ferm liv la, zet li lor 
latab. Enn ti riye sek, koumadir li pe boufonn limem, sirtou so pase. Li leve, al ver laport agos .) 
ARJOUNA: Pierre, degaze. Tansion li vinn enn kou antret. ( Li get so mont, get telefonn.  Li avoy lame pou lev 
resepter la, ezite ) ... Angela ena rezon … zame mo pou gagn kouraz fer seki mo konsians dir mwa. ( Li ris enn 
sez, asize, so latet dan so lame ). Mo dimann mwa si Zezi revinn lor later, pa pou ena dimoun ki pou rod 
rekoulout li lor lakr wa. 
SENN 14  
(Pierre rantre atout vites).  
PIERRE: Sef, bizen fer kiksoz, sinon li pou mor. Andire respire li nepli kapav. Sef, fer kiksoz, Sef.  
ARJOUNA: Ki mo kapav f er?  
PIERRE: Telefonn "Headquarters", dir zot avoy enn dokter vit. Sef, pa kapav tarde, so  lavi andanze.  
ARJOUNA: ( Enpwisan ). Me li kont regleman. Mo pa kapav Pierre. Mo bien anvi. Mo'si mo'le sov so lavi, me 
mo pa ena sa pouvwar la.  
PIERRE: Ki ou pou pe rdi? ... Les mo telefone ...  
ARJOUNA: Non. Ou pa sipoze konn nanye.  
PIERRE: Me mo kone se f. Sa sanz tou ...  
ARJOUNA: ( Ezite, dezespere ). Me ... ( Son pa kot laport adrwat .) Tansion li vini ( Li galoupe al ferm laport 
agos akle. Kikenn tap laport adrwat. Ar jouna al ouver. Pierre diboute ar so goble dite dan so lame.)  
SENN 15  
RAWANA: ( Rawana antre .) To ankor la twa?  
PIERRE: Sef la dir mwa ki personn pa gagn drwa al andan apart ou. Samem mo finn bizen atann.  
RAWANA: Li finn dir twa sa. Bravo Arjouna. To pe k oumans vinn enn bon polisie. ( Li get so mont ). Kot Mike, 
li pa ankor vini?  
ARJOUNA: Non Serzan.  
RAWANA: Bon Pierre. To kapav ale. Mo va al donn li so dite. (Pierre al ver laport adrwat. R awana ouver 
laport. Avan li sorti, li fixe Arjouna. Arjouna bes late t. Li sorti. Rawana ferm laport akle) .  
SENN 16  
RAWANA: Ki li finn rakont twa?  
ARJOUNA: Nanye.  
RAWANA: Fer twa atansion ar li. Mo ena soupson ki li enn espion. Me mo pa ankor gagn ase pr ev pou fer 
pens li ... Mike! Sa zame li pou sanze. So zafer ar li. M o finn rod donn li enn dernie sans. Aster mo pou fini li.  
ARJOUNA: ( Donn lenpresion li pe fer enn jok .) Li osi lor ou sime Serzan?  
13 
 RAWANA: ( Fer koumadir li pa finn tande. Get so mont .) Trwazer -mwen -vennsek! Trwazer relev pou vini. 
Bizen fer vit ...  
ARJO UNA: Bizen fer vit?  
RAWANA: Hen!... Wi, bizen met tou korek avan nou ... To sir telefonn la pa finn sone dezer -edmi?  
ARJOUNA: Wi sef. Si li ti sone, mo ti pou tande.  
RAWANA: ( Koumadir d an enn rev .) Savedir lalimier ver finn alime. Koutkekout lalimier ro uz bizen tengn.  
ARJOUNA: Lalimier ver? Lalimier rouz?  
RAWANA: Bon, chek enn kou si tou korek dan biro. Letan sa mo al donn li so dite ... ( Silans .) Donn mwa 
lakle kaso nimero kat. ... ( Arjouna ouver larmwar, tir enn lakle, donn li ). Pa bliye enn polisie so travay bizen 
sasi. Si to konn donn to sef satisfaksion, tou pou korek, sinon ... ( Li sorti par laport agos ).  
SENN 17  
(Kouma laport ferme, Arjouna dousma al poz so zorey kont laport la,  li res la enn bon moma. Li tann enn 
laport selil pe ouver. Enn son lavwa. Me li pa kapav disteng bann mo. Li vinn asiz kot latab, ouver gro liv la 
ek koumans ekrir. Li lev latet, pans enn timama, rekoumans ekrir. Trouve lor so figir ki kiksoz pe trakas li . Li 
remark revolver la lor latab. Trap li, panse. Repoz li ar enn s ourir kouma kikenn ki finn realize ki li ti pe 
trakase pou nanye. Li leve, met so liv dan so sak, poz sak la lor sez. Rawana rantre, vers enpe dilo dan kivet 
la, koumans lav so lame, souy li ar so mouswar. So ledo tourne ar lodians. Li met so mouswar dan s o pos, 
tourn ver Arjouna, pez enn ti lizie ar li. Li get so de lame. Arjouna realize ki so konportman pa normal. Li get 
so lame, get Arjouna.)  
RAWANA: All the perfumes of Arabia will not sweeten these little hands. ( Li koumans riy enn riye isterik.)  
ARJOU NA: ( Kouma enn dimoun ki finn gagn enn sok ). Serzan, fale pa koz koumsa. Akoz ou finn donn li enpe 
dite ou bizen lav ou lame, koumadir ou finn tous enn dimoun ki finn gagn lalep?  
RAWANA: Lalep! ( Riy plis for. Kikenn tap laport adrwat). (Li tike).  Kisannla  sa to kwar? Ouver, get enn kou. 
(Arjouna ouver laport adrwat).  
SENN 18  
(Mike rantre, al drwat lor Rawana).  
RAWANA: Asterla  to vini? To atann lanterman ale, lerla to vinn ar meksinn ... ( Mike ris li kot laport agos, koz 
ar li pou Arjouna pa tande. Arjouna  so lizie fixe lor zot. ) ...Non pa vre, to pe badine. ( Mike kontinie mirmire 
ar li). Li ti pou telefone dezer -edmi. ( Mike kontinie koz ar li. Rawana paret dekontrole. ) Mo finn fini fer li.   
MIKE: Kwa?  
RAWANA: Wi, ar sa de lame la. Mo tousel ... Mo pa bize n personn pou ed mwa.  
MIKE: To realize dan ki petren to finn met nou.  
RAWANA: Petren! Mwa mo finn met zot dan petren? Si to ti retourne dezer; si to ti vinn ar to lenformasion 
ler la... Si li ti telefone dezer -edmi, pa ti pou ena naye. Aster to dir mwa k i mo finn met zot dan petren... Zot 
ki finn met mwa dan petren. Mo finn ekzekit lord mo siperyer... Asterla  mwa ki akize? ( Arjouna paret finn 
realize ki finn pase. Li galoup ver laport agos, ouver li, sorti. Mike ek Rawana fixe dan so direksion. Li pa 
tard e pou retourne. Li dibout lor bor laport, fixe Rawana ar lakoler ). 
ARJOU NA: Salo! ( Ar laraz ). Saloooo!  
MIKE: Zenom res andeor sa. Les mo regle kont dan mo manier.  
RAWANA: Regle kont! Twa to pou vinn regle kont ar mwa! Pa bliye sa ka ...  
MIKE: Non Serzan Rawana, mo pa finn bliye, zame mo pou reysi bliye ... Mo ti fer enn gran  betiz, mo realize. 
Dormi, mo finn aret dormi, mo manze nepli ena gou depi sa zour la. Me mo pli gran erer se ki mo ti ole bliye 
sa, fer koumadir zame li ti arive ... sa finn donn twa sans rant dan mo lavi, fer mwa vinn enn esklav dan to 
lame. Enn krim ti pe amenn mwa ver enn lot. Mo ti tas dan langrenaz. Me zordi, mo pou sorti kout -ke-kout.  
RAWANA: Sorti! Nou tou finn tas dan langrenaz. Bizen lakorite; asam nou pou sorti, tousel nou t ase. 
MIKE: Non Rawana. Pa sa kalite sorti la ki mo pe panse. Nou ena pou  pey nou erer isi.  
RAWANA: To trouv li Arjouna, li pe koz kouma enn pret. Lane dernier li ti viol enn fam, so vwazinn. Mwa, 
mo finn dres so papie. Zordi li vinn pres sermon ar mwa.  
MIKE: Kontinie. Dir li ki toulemwa, mo pe vers twa enn som pou aste to sil ans.  
14 
 RAWANA: Ki prev?  
MIKE: Personn peyna prev. ...Dir li ki plan to ti finn prepare pou touy enn inosan; dir li kisannla finn donn 
twa lord fer li, pardon, finn konsey twa fer li, p ou dibien limanite; dir li ki manier to finn fors mwa vinn to 
konplis; d ir li ki plan nou ti finn aranze; kouma to ti pou ouver laport so kaso, ti pou dir li sorti, lerla mo ti 
pou manz li enn bal; dir li ki nou ti pou met enn lantre dan liv ki li ti pe ro d sove; dir li Rawana; dir li. ...  
RAWANA: Nou tou pe perdi latet. ( Li get Arjouna, li riy enn ti riye dekonserte .) Me nou kapav koriz nou erer. 
Nek bizen panse ... Nou met nou latet ansam.  
MIKE: Non Rawana. Tro tar pou twa, tro tar pou mwa. Enn sapit da n listwar finn fini zordi. Li, li finn mor, me 
so lespri ankor vivan. Li  ki pou ekrir prosen sapit ar lame dimoun prop ... Kouma Arjouna. Bizen aksepte 
Rawana, nou ti parye lor enn seval, li finn perdi lekours. Nou finn perdi. ( Silans ). (Telefonn sone. Raw ana 
galoupe pou al pran li.)  
MIKE: Non Rawana. Tro tar. Pa neseser. Si l i ti sone dezer -edmi, tou ti pou diferan. Li ti pou ankor vivan. Ti 
pou ena enn ti sans pou twa, pou mwa. Aster finn tro tar. Arjouna, fer enn lantre. Pou enn fwa, ekrir 
laverite ladan . Met tou seki to finn tande. ( Telefonn resone. Mike lev resepter. ) 
MIKE : Tro tar. ( Li repoz li ). (Li remark revolver la lor latab, trap li get Rawana, get Arjouna ). Ar sa mo ti pou 
touy enn inosan. Bann evennman finn anpes mwa fer li ... Wey Rawana, mo os i koupab ki twa. Dan enn 
timama, nou sor pou regle. Bann nouvo kapitenn pou vinn liber zot ero. Letan zot pou trouv enn martir dan 
plas zot ero, zot pa pou kontan ditou. Arjouna, to pa ena nanye pou fer ladan. Ale, ale vit.  
ARJOUNA: Non Sef. Mo plas isi.  
MIKE: Kifer?  
ARJOUNA: Mo kwar mo kapav anpes enn masak.  
MIKE: To kapav  fini ansam ar nou.  
ARJOUNA: Enn risk ki mo bizen pran.  
MIKE: Kifer Arjouna? ... To ankor zenn, to ena enn long lavi divan twa. Ale Arjouna. Ale monwar.  
ARJOUNA: Ou ti bien dir talerl a Sef. Ena enn nouvo sapit ki finn koumanse. Pou Serzan la, pou ou, pou mwa, 
pou nou tou. Fale ki enn lame prop ekrir li. ( Li tourn zantiman ver Rawana ). Asize Serzan. (Rawana les so 
lekor tom lor enn sez .) 
RAWANA: Ki nou pou fer?  
ARJOUNA: Atann Serzan. N ou nek ena pou atann.  
RAWANA: Ki pou ariv nou?  
ARJOUNA: ( Reponn san get  li). Nek ena pou espere ki li pa finn mor pou naye, ki lazistis pou ki li finn donn 
so lavi anfen pou koumans regne ... Tou seki finn pase depi ki mo finn vinn isi, mo finn ekrir dan sa liv la. 
Tou bann lantre anreg. Bizen ki bann nouvo kapitenn pran lape nn lir li pou konn laverite, parski se ar 
laverite ki nou pou konstrir enn lemonn kot dimoun pou viv kouma dimoun. ( Silans ). 
MIKE: Ki ler la?  
ARJOUNA: ( Get so mont. ) Trwa -zer. Zot pa pou tarde. ( Beng, beng, beng lor laport adrwat. Toule trwa vir 
zot latet adrwat anmemtan. ) 
 
RIDO  
RETOURN KONTENI/BACK TO CONTENTS  
ZENERAL MAKBEF  
Bann Personaz  
Zeneral Makbef  
Madam Makbef ( fam Makbef ) 
Mazor Lipotik  
Mazor Trankil  
Mazor Kaskontour  
Serzan Bouboul  
15 
 Anbasader Yangkidola ek s o bann konseye‚  
Minis Zafer Etranzer Rouspoutik ek so bann konseye‚  
Minis Boultang  
Solda Boulbak  
Marsan pistas  
Marsan legim  
Gaspar ( mandian ) 
Polisie‚  
Marsan sorbe‚  
Marsan bred  
Marsan naftalinn -lase-soulie‚  
Enn garson 12 an  
Enn madam  
Enn misie‚  
Enn vie bono m 
Enn vie bonfam  
1er planter  
2em planter  
3em planter  
Bann s olda  
Bann dimoun dan plas piblik  
Bann minis silansie‚  
Enn dimoun dan lodians  
Sooklall   
AK 1  
Omilie‚ lasenn ena enn fotey imans dan form enn tronn ki lor enn platform. Ler rido leve Sooklall, dome stik 
dan pale prezidansiel, enn plimo dan lame, pe souy lap ousier lor fotey la. Li enn zom anviron karant -an e li 
paret bien frengan. So moustas epe, so long seve bien kwafe, so "overall" blan donn li enn laparans 
distenge. Dan plas plimo, si ti ena enn st etoskop dan so lame li ti pou pas fasilman pou enn dokter. Li paret 
enn karakter bien ge, enpe foutan. Li kontinie‚ pas plimo, tik enn kou, tir enn sifon depi dan so pos, kras 
lezerman lor enn lebra fotey la, pas sifon la, kil enpe fer enn sign koumadir li  satisfe, re -al ver fotey la, teste 
so fon, asize, kas enn poz rwayal. Li imit enn lerwa ki pe dres so kouronn, fer bann zes otoriter koumadir enn 
lerwa ki pe donn lord. Lerla so figir sanze, li paret trakase, li get agos -adrwat, adrwat -agos koumadir ena 
enn pake dimoun ki pe fons lor li pou touy li. Li fer bann z es koumadir li pe defann limem; koumadir kikenn 
finn pik enn kouto dan so vant. Li fer koumadir dan douler li pe mor, parey kouma akter dan fim. Li sap lor 
so fotey li tonbe. Li leve, get fotey la,  riy enn gran kout foutan, mars ver lodians.  
SOOKLALL: E ba nn manm! Zot finn vinn get sa sinema la - extra sinema mo dir zot. Mo sir zot pou amize get 
bann fouka - mwa parmi - sote, pile, kriye, sante, plore, ets. ets.  
ENN DIMOUN DAN LADIANS: Eta figir! Tw a ki twa?  
SOOKLALL: Mwa mo serviter lwayal sa mazeste.  
(Li bes so latet, koumadir li pe fer lapriyer divan enn tom)  
Que Dieu ramasse son âme! Me kouma sa mazeste finn kaykoun, zordi mo serviter lwayal Misie Prezidan, 
Zeneral Makbef.  
(Gran tapaz deor. Tann lafoul pe kriye: "Viv Zeneral Makbef! Viv Repiblik! Longue vie au General! God save 
our Gracious President!")  
SOOKLALL:  Zot tande zot mem? Lepep kontan so prezidan... parey kouma lontan li ti kontan so lerwa. Dir ou 
extra! Tou dimoun dan lalias. Prezidan f inn donn tou dimoun enn zour konze, bann zanfan lekol finn gagn 
gato ek limonad. Sa ki apel enn bon dirizan. Ki zot panse? Korek? Pa korek?  
ENN DIMOUNN DAN LODIANS: Eta aret to palab. Zot pou koumans sa natak la, zot pa pou koumanse?  
SOOKLALL: Pa prese man m. Mo kone ou kontan manz pistas get sinema... Avan sef la vini, avan lekours 
large, mo ena enn ti zafer pou dir zot. Enn sekre. Kouma mo ti dir zot talerla, lerwa finn kaykoun, me ki 
16 
 manier mo pa kone... personn pa kone, anfen mo kwar mo kone me pa kapav dir zot. Tro sibversif. Mo sir 
zot finn fini devine... Wi, samem ki finn arive... Me bizen kwar kominike ofisiel. Dayer lerwa pa finn fer enn 
testaman? Li pa finn dir ki li finn degout so lavi? Li pa finn dir ki monarsi enn zafer depase? Ki bizen enn 
repib lik? Ki so eritie se Kapitenn Makbef, pardon Zeneral Makbef , so nouvo tit? Bizen fer konfians kominike 
ofisiel... Sa mazeste ti enn bon dimoun me ki pou fer, lamor ekzis. Apre sa listwar avanse! Ler repiblik finn 
arive, bizen aksepte. Bann lopozision touzo ur mem koze, zame zot satisfe, pe dir ki finn ena enn koude ta, 
enn koudefors, enn revolision -de-pale‚ ek sipa ki ete. Mwa mo pa kwar tou sa. Zistwar sa. Bizen aksepte 
kominike ofisiel. Sa volonte Bondie sa!  (Gran tapaz la finn raprose .) Bon mo bizen sove. Bannla la pre pou 
vini. Salam! Pli tar nou va zwenn! ( Li al dibout dan kwen ). 
(Zeneral Makbef dan so iniform militer rantre par laport agos. Li bien smart. Lor so ches ena toutsort kalite 
meday. Deryer li, bann lezot manm konsey revolision swiv li dan lord  ek disiplinn kouma dan parad).  
ZENERAL MAKBEF: Donn lord g ard espesial pale prezidansiel dispers lafoul. Tro boukou tapaz. Nou ena 
bann desizion enportan pou pran.  
(Kouma li donn so lord, tou so bann lietnan, amemtan, pran sime sorti ) 
Non! Zot tou res la.  Enn sel dimoun ale.  
(Li get otour li. Li trouv Sooklall da n kwen)  
Twa, vinn la!  
SOOKLALL: Mwa  
(Sooklall pa'le kwar. Li get otour li, tansion ena enn lot dimoun pre kot li.)  
ZENERAL MAKBEF: Wi, twa! ( Sooklall avans ver li ). Al donn lord gard espesial pale prezidansiel dispers 
lafoul.  
SOOKLALL: Mwa!... Donn... gard...  
ZENERAL MAKBEF: Ki arive? To gaga?  
SOOKLALL: Me Misie Prezidan, mo zis enn domestik.  
ZENERAL MAKBEF: Alor!  
SOOKLALL: Domestik pa kapav donn lord larme.  
ZENERAL MAKBEF: ( Li riye koumadir repons la bien komik ) Mon cher ami! Le peuple finn pra n pouvwar, le 
peuple besoin dirize. Kouma to apele?  
SOOKLALL: Sooklall, Misie Prezidan.  
ZENERAL MAKBEF: Sooklall, tu es un beau jeune homme. J'aime la beaute, j'aime la jeunesse. Viens que je 
te fasse l'accola de.  
SOOKLALL: Ki ete sa? ( Li trakase. ) 
ZENERAL  MAKBEF: L'accolade! To pa kone ki ete l'accolade? Zame to finn al Lafrans? Serzan Bouboul!  
SERZAN BOUBOUL: Wi Sef!  
ZENERAL MAKBEF: Met dan lazanda premie renion konsey revolision nesesite enn dekre pou fer ak olad 
vinn obligatwar dan pei.  
SERZAN BOUBOUL: W i sef!  
ZENERAL MAKBEF: Montre... kouma to apele?  
SOOKLALL: Sooklall, Misie Prezidan.  
ZENERAL MAKBEF: Serzan Bouboul, montre Sooklall kouma fer akolad.  
SERZAN BOUBOUL: Wi sef! ( Li fer "gardavou", lerla ar enn p a militer li mars ver Sooklall, aret sek divan li, 
trap li for par so zepol, fer akolad, larg li. Sooklall koumadir mank respirasion, manke tonbe. ) 
ZENERAL MAKBEF: Rayto! Aster to finn kone. Pa bliye apartir zordi, nou bizen, sak fwa ki nou zwenn fer 
akola d. Samem apel kiltir. Sooklall!  
SOOKLALL: Wi Ka pitenn! Pardon! Wi Misie Prezidan, Zeneral Makbef.  
ZENERAL MAKBEF: Sooklall, pa bizen tou sa. Mo bien kontan twa. Nou toulede nou tizanfan esklav, "fils -de-
coolie". Apel mwa Mak.  
SOOKLALL: Ro ou rel?  
ZENERAL M AKBEF: Ki to dir?  
SOOKLALL: Rev ou reel.  
ZENERA L MAKBEF: Sooklall mo bien kontan twa, to lizie kouma lagren longann, to lazou lis, to lalev roz... 
ena gran lavenir pou twa. Serzan Bouboul!  
SERZAN BOUBOUL: Wi sef!  
17 
 ZENERAL MAKBEF: Rod enn meday... Non atann.  Sooklall mo donn twa mo prop meday. Mo fer twa  vinn 
sef-domestik apartir zordi. Bon. ( Li tir enn meday lor li, li pengle li lor ches Sooklall. ) Aster nou fer enn 
akolad.  
SOOKLALL: ( Ar limem ) Ankor!  
(Zot fer akolad. Pov Sooklall paret pe toufe.)  
ZENERAL MA KBEF: Bon Sooklall aster ekzekit lord. Fer disp ers lafoul. Zot prezans anpes mwa fer mo travay. 
(Sooklall pran sime sorti par laport agos ) Atann! Kot to pe ale?  
SOOKLALL: Misie Mak, mo pe al donn lord larme!  
ZENERAL MAKBEF: Non taler. Res lamem. Mo fer twa  konfians, tomem reprezantan lepep. Mo finn fek  
deside… ( Li get otour li. Tou ban manm konsey revolision fer bann sign ki zot dakor .) Donk to pou bizen 
temwagn enn gran evennman. Mazor Kaskontour eski tou finn pare pou gran seremoni?  
MAZOR KASKONTOUR: Wi s ef! 
ZENERAL MAKBEF: Bon! Gardavou! ( Bann manm k onsey revolision kouma dan parad militer, fer de ranze de 
kote gran fotey ). Lekleraz! ( Bann prozekter plizier kouler tap lor fotey ). Lamizik! ( Enn lamizik militer ranpli 
lasenn. Lerla Zeneral Makbef ar enn pa lan, ar lapoz mars ver so fotey. So ledo tourne  ar lodians, li mont 
bann peron enn par enn, lantman, li ariv lor platform, li dibout divan so fotey so ledo touzour tourne ar 
lodians. Enn kout sek li vire. Lamizik aret sek. Li asize dan enn poz Napoleon. Li  fer enn sign ar so lame. Tou 
bann manm konsey revolision tap lame. Zeneral Makbef so figir serye. Li get Sooklall. ) ...Ki arive? Lepep pa 
tap lame?  
SOOKLALL: ( Ar limem ) Mari sa! ( Li tourn ver lodians ) Ki arive? Zot pa finn tande? Misie la finn dir zot tap  
lame. Zot pa tap lame? Taler li amerde.  
ZENERA L MAKBEF: Serzan Bouboul! Donn moi enn mousoir. Mo tro emosione. ( Li pran mousoir la, li mous 
so nene ar enn gran tapaz ) Mo ena leker enn artis… mo finn bizen aksepte‚ enn tro gran responsabilite. Get 
kouma mo  pe soufer pou lepep! Sooklall, al fer dispers lafoul...( Sooklall get li e get lodians, fer enn sourir 
ironik, sorti par laport agos. ) 
KAPITENN LIPOTIK: Zeneral!  
ZENERAL MAKBEF: Wi Lipotik!  
KAPITENN LIPOTIK: Ou pa kwar li enn erer - anfen mo kone zame ou f er erer - mo panse‚ kikfwa… li 
posib...ki li pa  bon fer enn domestik donn lord larme.  
ZENERAL MAKBEF: To panse? Kisannla finn dimann twa panse? Twa, fils de bourgeois, to pa konpran 
soufrans malere ... Atraver mwa lepep finn pran pouvwar. Lepep pou donn lo rd larme fer dispers lepep. 
Samem nouvo direksi on listwar nou pei.  
KAPITENN LIPOTIK: Ou ena rezon Zeneral.  
ZENERAL MAKBEF: Aster to pe rezone. Ena ankor kestion? Degaze mo prese, mo fatige... Tro bel 
responsabilite. Serzan Bouboul!   
SERZAN BOUBOUL: Wi Sef!  
ZENERAL MAKBEF: Lir enn kou ki ena lor azanda premie renion konsey revolision.  
SERZAN BOUBOUL: ( Dres so lagorz. Pran enn ton distenge ek serye ) Premie dabor: bann prizonie politik.  
ZENERAL MAKBEF: Prizonie politik! Kot ena? Peyna prizonie politik dan nou pei. Si ena, fer fiziy zot tou. Tou 
dimoun dako r? Tou dimoun dakor. Linanimite! Apre?  
SERZAN BOUBOUL: Deziem dabor: Larises lerwa tret.  
ZENERAL MAKBEF: ( Li dres so lagorz e fikse tou dimoun ar enn figir serye .) Personn pa ena okenn sizestion? 
Toultan momem  bizen pans tou... Bon mo propoz ki larises per sonel lerwa vinn dibien personel lepep! ( Tou 
dimoun tap lame. Li fer enn sign, tou dimoun aret tap lame. ) Kouma lepep finn pran pouvwar atraver mwa, 
legalman, konstitisionelman e ziridikman mo vinn mandater le pep. Donk, provizwarman ziska prosenn 
eleksion,  kan pei finn gagn stabilite, kan lekonomi vinn korek... provizwarman ... se mwa legater iniversel 
lepep. Fer met tou trezor rwayal anba mo lili. ( Li pran so mouswar souy so fron koumadir li bien fatige .) Tou 
dimoun dakor? Tou dimoun dakor. Linanimite! ( Li remark Mazor Trankil ki pa paret satisfe. ) Mazor Trankil 
to enan kiksoz pou dir? Kifer to trankil? To dakor, to pa dakor?  
MAZOR TRANKIL: Dakor kamarad prezidan... Selman, mo kwar ki nou ti deza deside pou part az sa larises la 
ar lepep.  
ZENERAL MAKBEF: Pa s amem mo finn fek dir? Kifer to rod lipou poul dan fes kok? ... Koze Serzan Bouboul, 
ki lot item?  
18 
 SERZAN BOUBOUL: Trwaziem dabor: Konpansasion salarial.  
ZENERAL MAKBEF: Ogmant saler tou solda par 100%. Lot item ? 
SERZAN BOUBOUL: Katriem dabor ...  
ZENERAL MAK BEF: Komie dabor ankor ena?  
SERZAN BOUBOUL: Kenz...  
ZENERAL MAKBEF: Kenz! Zot pou touy mwa... Bon ase travay pou zordi. Mo dimann enn vot konfians. Tou 
dimoun ki dakor pou donn mwa pouvwar pran tou desizion, b es lame... Tou dimoun dakor. Mo deklar 
ofisielm an seans zordi ferme. Tou dimoun dakor? Tou dimoun dakor. Bon aster nou pran enn ti 
rafresisman. ( Li tap so lame. Bann serviter ek servant rantre ar boutey, ver, plato ranpli ar gajak ets. Enn 
santer ar so lag itar vinn divan, dan kwen gos lasenn e koumans sante. Pandan sa letan la bann manm 
konsey revolision bwar e manze. Santer la sant "Lapli tombe". ) 
Ti-pwason rouz ki to kone  
Dan to basen kouma to ge,  
To lake balans -balanse  
To lekay nak pe briy -briye,  
To bien  kontan, to bien kontan  
To pran to basen pou lo sean  
Lapli tonbe‚ zariko pouse‚  
Soley kouse‚ lalinn leve‚  
Lapli tonbe‚ zariko pouse‚  
Miray grene‚ lasenn kase . 
 
Ti-krapo gri ki to kone‚  
Dan to danpi kouma to ge‚  
Dan bor dilo to pe flote‚  
To lizie kler pe bri y-briye‚  
Lesiel lao li enn ti -ron 
To kwar samem  nou lorizon  
Lapli tonbe‚ zariko pouse‚ets.  
 
Ti-kakatwa ki to kone‚  
Dan to volyer kouma to ge‚  
Kronk -kronke‚ imit -imite‚  
To plim kolorye‚ listre‚  
To viv lavi sivilize‚  
To ena lasenn dan to lipie.  
Lapli tonbe‚ zariko pouse‚ets.  
 
Twa ti -baba ki to kone‚  
Dan to lakaz kouma to ge‚  
Riy-riye, badinn -badine‚  
Deor laseren pe tonbe‚  
To tipti nik pe vinn sere‚  
Laport to nik finn defonse.  
Lapli tonbe‚ zariko pouse‚ets.  
(Bann prozekter konsantre lor santer, fotey prezidans iel dan lobskirite‚ ek bann manm konsey revolis ion dan 
demi -lalimier. Ler sante la fini, lalimier lor santer la tengn; bann prozekter ekler zis fotey prezidansiel. 
Zeneral Makbef pe anbras enn servant ki pe asiz lor so zenou. Li fer koumadir li pa konsian ki lalimier lor li. Li 
kontinie anbrase. Sookla ll galoupe rantre, li mank souf. Li mars dousma -dousma ver fotey prezidansiel ar 
enn pa leze. Ler li ariv ase pre, li touse. Zeneral Makbef pa pran li kont, li kontinie‚ anbrase; li tous enn 
deziem kou, enpe p li for; Zeneral Makbef kontinie anbrase; li tou s enn trwaziem fwa ankor pli for. Zeneral 
Makbef tourn so figir dan so direksion, so kravat large, so kol ena tas rouzalev.)  
19 
 ZENERAL MAKBEF: Wi Sooklall.  
SOOKLALL: Misie Mak, mision akonpli. Zot tou finn ale.  
ZENERAL MAKBEF: Sooklall mo soukdou. Vinn pli p re... Pli pre ar mwa. Wi Sooklall.  
SOOKLALL: Korek patron. Mo finn met kler partou.  
ZENERAL MAKBEF: That's my boy! To'le asiz lor mo zenou, to'si?   
SOOKLALL: Hen!  
ZENERAL MAKBEF: Bon! Enn lot fwa! ( Li koz sa a r Sooklall. Lerla li tourn ar servant la .) Bon to kapav ale. Pa 
bliye aswar!... ( Ar Sooklall)  Ki zot finn dir? ( Servant la sorti .) 
SOOKLALL: Kisannla?  
ZENERAL MAKBEF: Samem sa bann rann ki ti pe kriye divan pale.  
SOOKLALL: Mo finn dir zot ou fatige‚ e ou b izen repoze. Zot finn konpran. Sakenn finn al s o kote kouma 
bann bon zanfan.  
ZENERAL MAKBEF: Sooklall!  
SOOKLALL: Wi sef!  
ZENERAL MAKBEF: Sooklall, mo fer twa mo konfianser.  
SOOKLALL: Mersi sef.  
ZENERAL MAKBEF: To kone komie responsabilite mo ena e komie sa krifis mo pe fer pou mo pei, pou mo 
lepep. Mo b izen dimoun senser otour mwa. Ena tro boukou dimoun malonet. Zot pe rod touy mwa Sooklall, 
mwa ki finn fer otan pou sa pei la.  
SOOKLALL: ( Paret enterese .) Kisannla sef?  
ZENERAL MAKBEF: Enn zour mo pou dir twa.  Rann mwa enn servis, si to tann ki k koze, vinn rakont mwa tou. 
Pa traka, mo pou protez twa e mo pou rekonpans twa.  
SOOKLALL: Korek sa sef! Bon sef, mo bizen ale. Travay pa ankor fini.  
ZENERAL MAKBEF: Ki travay? Mo pa finn fer twa vinn sef -domestik? To nep li bizen travay, to nek bizen 
donn l ord... ek fer mwa plezir. ( So lizie briye ar dezir) . Mo ena enn ti servis pou dimann twa.  
SOOKLALL: (Paret trakase .) Wi sef!  
ZENERAL MAKBEF: Lor seki to fek trouve... Shuut! ( Li met so ledwa divan so labous ) Fale pa ki m o fam kone.  
SOOKLALL: Peyna traka se f. 
ZENERAL MAKBEF: Enn lot zafer. To kone, mo fam kouma tou fam, kontan ser mo kwen. To pou bizen ed 
mwa koumadir... anfen to kone.  
SOOKLALL: ( Deklar kouyon ) Non sef.  
ZENERAL MAKBEF: Sooklall! Fale‚ kan mo pe debrouye, l i okipe ayer. To konpran? ( Li pez li zie ar li .) 
SOOKLALL: Korek sef!  (Deklar inosan. ) Ou ole ki mo okip ou fam, mo'le dir madam.  
ZENERAL MAKBEF: Samem.  
SOOKLALL: Si ou dir sa sef, be korek, mo va fer ou plezir.  
ZENERAL MAKBEF: ( Ar enn ton exite. ) A Sooklal l! Mo ti kone mo kapav kont lor twa.  To pou fer mwa boukou 
plezir mo Sooklall. ( Sooklall kile .). 
SOOKLALL: Korek sef, mo va okip madam pandan ki ou ou okip zafer lezot.  
ZENERAL MAKBEF: To kone mo fam li zoli me pa kapav manz mem kari toulezour.  
SOOKLALL: O u ole mo ranz so kari?  
ZENERAL MAKBE F: Ki to ole dir?  
SOOKLALL: Pa vinn deranz ou ler ou pe gout lezot kari.  
ZENERAL MAKBEF: Samem... Shuut? Mo kwar li pe vini. Kasiet vit, pa les li trouv twa isi, tansion li soupsonn 
nou plan. (Sooklall al kasiet deryer g ran fotey prezidansiel. Madam Makbef  rant agos. Li enn zoli fam 
anviron tran -senk an. Li dibout divan Makbef plen ar admirasion. Zeneral Makbef kouma enn amoure klasik 
dan enn fim komik dibout‚ mars ver so fam ar lapoz. Zot anbrase.)  
MADAM MAKBEF: Nou finn  reysi!  
ZENERAL MAKBEF: Gras ar to s outien moral. Tomem mo kolonn vertebral. Mo leternite. Mo ena gran -gran 
plan pou nou lavenir.  
MADAM MAKBEF: Ki to'le dir?  
ZENERAL MAKBEF: Les tou dan mo lame. Zwir lavi, mo pou okip tou leres. Tou seki to ou'le nek diman de, 
mo fer avoy twa.  
MADAM MAKBEF: T ou seki mo ole se viv toultan akote twa, swiv twa partou, parey kouma ler nou ti fianse.  
20 
 ZENERAL MAKBEF: Gate! Sa pa posib. Mo ena boukou responsabilite. Aster mo ena boukou kiksoz pou 
okipe. ( Latet Sooklall paret deryer  fotey, re -disparet ) Twa, mo'le to v iv enn lavi dan lezans, dan lazwa, dan 
plezir...  
MADAM MAKBEF: Pou mwa pa ena plezir kan to pa la. (Sooklall tir so latet e vit re -ramas li.)  
ZENERAL MAKBEF: To lasam pou ranpli ar zoli meb, ar bizou...  
MADAM MAKBEF: Tom em mo bizou, mo pa'le lezot bizou ( Li trap so mari li anbrase. Enn so meday may ar 
lenz so fam e ler zot rod separe zot pa kapav. ) 
ZENERAL MAKBEF: Sa fouti meday la... ( Ler li rod ris li, blouz so fam desire. Sooklall tir so latet, so de lizie pre 
pou tonb e.) Ouf! ( Zot reysi demay meday la ) ... Bon al atann mwa dan nou lasam. Mo ena detrwa ti kiksoz 
pou okipe. ( Madam Makbef remark rouzalev lor kol Makbef ) 
MADAM MAKBEF: E! Ki ena lor to kol?  
ZENERAL MAKBEF: Lor mo kol? Nanye. ( Li sey kasiet so kol simiz ar r ever so palto iniform. Anmemtan li d res 
so kravat. Madam Makbef avans ver li. ) Pa koste, taler nou re -tase... Fer so!  
MADAM MAKBEF: Pa rouzalev ki lor to kol?  
ZENERAL MAKBEF: Rouzalev? Ki rouzalev vinn fou lor mo kol? Sirman dobi la finn mal lav mo kol.  
MADAM MAKBEF: Pourtan gramaten ler mo ti donn twa to simiz, pa ti ena okenn tas rouz.  
ZENERAL MAKBEF: ( Pretann li bien afekte, koumadir lesiel fin tom lor so latet. ) Disan! Aaah! (Li kouver so 
figir ar so lame. ) Mo finn dane. Disan pou swiv mwa partou. Disan  dimann disan... Nou pa ti bizen fer  sa... 
MADAM MAKBEF: ( Al ver li e kares so latet ) Non gate! Pa pans koumsa. Fode pa ki to akable koumsa. Pa 
disan sa. Pa trakase. Bliye sa bann siperstision la. Pa disan sa mo dir twa... Kikfwa san to kone to finn kraz 
enn pinez lor to kol... Kalme twa mo gate...  
ZENERAL MAKBEF: ( Kontinie lakomedi .) Mo pe soufer. Mo tousel kone komie mo pe soufer...  
MADAM MAKBEF: Kalme twa mo gate... Nou finn bizen fer seki ti marke dan nou desten... Nou finn fer nou 
devwar... Nou finn ma rs dan sime progre...  
ZENERAL MAKBEF : Kifer desten finn donn mwa enn sarz sitan lour pou mo ti zepol? ( Li get so fam e li kone 
ki li finn rant net dan so piez ) Ki mo pou fer san twa?  ... Mo bizen twa, zame pa bliye sa. ( Li may so fam e ser 
li for. Letan zo t rod separe enn meday re -may zot an sam. Mem sitiasion ki talerla. ..) 
MADAM MAKBEF: To meday pou met mwa touni... Pa ris for, to pou desir mo blouz ankor. (Blouz la re -
desire ). Tonn trouve?  
(Sooklall so latet paret e re -disparet)  
ZENERAL MAKBEF: Ki to trak a... Mo kapav donn twa mil blouz....  Tou manier mo prefer twa san blouz...san 
nanye...  
MADAM MAKBEF: Pa anbale... To ena travay pou fer...  
ZENERAL MAKBEF: Travay kapav atann... Vini mo gate.  
MADAM MAKBEF: Isi?  
ZENERAL MAKBEF: Lamour pa kapav atann...  
MADAM  MAKBEF: To fou? Nenport kisannla ka pav rant enn kou.  
ZENERAL MAKBEF: Si kikenn deranz nou, mo fer sot so likou.  
MADAM MAKBEF: Bon, bon, kalme twa... mo atann twa dan nou lasam.  
(Li pran sime sorti adrwat)  
ZENERAL MAKBEF: San twa enn segonn paret pli long ki enn semenn... Separasion! Tomem l atristes ak ek 
dou anmemtan.  
(Li get so fam sorti. Kouma li sorti, Zeneral Makbef pous enn soupir soulazman. Sooklall sorti depi deryer 
fotey prezidansiel).  
SOOKLALL: Mari sa!  
ZENERAL MAKBEF: To ti la twa?  
SOOKLALL: Be s ef! (Li tike .) 
ZENERAL MAKBEF: Pa fe r nanye... To finn trouve kimanier li kol ar mwa? Kimanier mo pou okip mo bann 
zafer? Bizen trouv enn solision.  
SOOKLALL: Si mo per ki ou la sef! Mo va ed ou debrouye. Mo va okip sa zafer la personelman. Fer mwa 
konfians  sef. 
ZENERAL MAKBEF: Ah mon Sooklal l! To fer mwa anvi anbras twa.  
(Li avans ver Sooklall)  
21 
 SOOKLALL: ( Kile.) Hen! ( Kikenn tap laport. Sooklall pous enn soupir soulazman .) Sef, kikenn pe vini.  
ZENERAL MAKBEF: Toultan zot deranz mwa foutou! Bon al gete kisan nla sa. ( Sooklall sorti agos e li re -
rantre. ) 
SOOKLALL: Kapitenn Lipotik ole zwenn ou.  
ZENERAL MAKBEF: Kapitenn Lipotik! Ki li ole?  
SOOKLALL: Li pa finn dir mwa sef.  
ZENERAL MAKBEF: Sooklall, mo pou dir twa enn ti sekre. Bizen fer atansion ar sa boug la. L i tro malen. To 
bizen fer atansion a r li. Li pa kontan twa. Li pa kwar dan lepep; li pa kwar dan demokrasi. Li tousel pa dakor 
ki mo finn donn twa promosion... Fer li rantre. Fer atansion pa koz bonavini divan li. ( Sooklall re -sorti agos. 
Li re -rantre ar K apitenn Lipotik. Letansa Zeneral Mak bef remont lor podiom e asiz lor so fotey prezidansiel ar 
lapoz.)  
ZENERAL MAKBEF: Wi Kapitenn?  
KAPITENN LIPOTIK: ( Li get Sooklall e lerla li koz ar Zeneral Makbef ). 
Mo kapav koz ar ou tousel?  
ZENERAL MAKBEF: Nou tousel l a kapitenn! ( Ar enn ton otoriter .) 
KAPITENN LIPOTIK: ( Li get Sooklall e lerla get Zeneral Makbef. ) 
ZENERAL MAKBEF: Ant Sooklall ek mwa napeyna sekre. Sooklall se lepep e mwa mo reprezant lepep... Ant 
nou pa kapav ena sekre... Bon Sooklall to kapav sorti. G et enn kou si madam pa bizen nanye.  
SOOKLALL: Rayto sef! ( Sooklall sorti adrwat. Zis avan li kit lasenn li tourn ar lodians li pez lizie ar zot .) 
ZENERAL MAKBEF: Ki problem Kapitenn?  
KAPITENN LIPOTIK: Zeneral, bann dimoun la finn arive.  
ZENERAL MAKBEF: Ki dimoun Kapitenn? Ki dimoun? ( Li pe montre so lotorite. ) 
KAPITENN LIPOTIK: Mo finn deza koz sa ar ou Zeneral. Bann ami de la revolision. Zot dakor pou sign enn 
"trete led ek lamitie" ar nou. Zot pe atann dan "waiting -room". Bann kondision bien korek. Zot re konet 
nouvo rezim kouma gouvernman lezitim nou pei.  
ZENERAL MAKBEF: Ki zot pou done?  
KAPITENN LIPOTIK: Konsey‚ teknik ek exper kiltirel.  
ZENERAL MAKBEF: Apre?  
KAPITENN LIPOTIK: Led ekonomik...  
ZENERAL MAKBEF: Ki manier?  
KAPITENN LIPOTIK: Kredi pou enportas ion bann prodwi ki Rouspoutik prodw ir... 
ZENERAL MAKBEF: Samem tou?  
KAPITENN LIPOTIK: Non! Zot ofer pou defann nou pei kont danze exteryer ek enteryer. Zot pou donn nou 
zarm ar bann gran fasilite peyman. Zot pou avoy exper pou antrenn nou larme militerman ek 
ideolozikman... Bann kondision f oul korek. Momem mo finn negosie ar zot.  
ZENERAL MAKBEF: Ki kondision?  
KAPITENN LIPOTIK: Okenn kondision. Zot ou'le soutenir nou revolision kont bann ennmi reaksioner ki pou 
rod destabiliz nou rezim. Zot pe fer tou sa dan  lespri enternasionalis - imanis - sosialis. Bann reaksioner dan 
lemonn pe fer tou pou aret progre limanite. Kouma enn gran frer zot pou ed lamars nou pei ver liberte ek 
dinite. Zot dispoze fer bann sakrifis pou ed nou konsolid nou pozision.  
ZENERAL MAKBEF : Ki sakrifis?  
KAPITENN LIPOTIK: Fe r tou depans pou konstrir enn baz militer modern... anti -militaris pou defann liberte 
bann pep oprime.  
ZENERAL MAKBEF: Kot sa?  
KAPITENN LIPOTIK: Pa lor Kotsa... Lor Mola.  
ZENERAL MAKBEF: Lor Mola? Kapitenn, lor Mola enpos ib. Mo ena mo prop plan pou Mola. M ola pou vinn 
enn kan vakans pou bann travayer fatige ek enn kan re -edikasion pou bann ki pa ole fatige.  
KAPITENN LIPOTIK: Zot finn aksepte pou fer depans pou amenaz lil Kotsa pou ou plan revolisioner. Pozision 
stratezik M ola meyer pou enn baz militer avang ard ki pou propaz nou mesaz revolisioner dan larezion.  
ZENERAL MAKBEF: Ki konpansasion?  
KAPITENN LIPOTIK: Konpansasion?... Mo finn diskit sa ousi ar zot. Zot dispoze fer tou depans pou konstrir 
nouvo pale -di-pep pou ameli or ou konfor e enn nouvo stad -di-pep pou selebre premie laniverser nou 
revolision...  
22 
 ZENERAL MAKBEF: Stad -di-pep?  
KAPITENN LIPOTIK: Zot finn sigzere ki nou apel li stad Makbef me zot per ki ou ankoler. Zot kone ki ou kont 
kilt-de-la-personalite.  
ZENERAL MA KBEF: Zot ena rezon.  
KAPITENN LIPOT IK: Ou pa dakor?  
ZENERAL MAKBEF: Pa kapav pran desizion tro vit. Bizen reflesi. Analiz kote pozitif ek negatif. Pa kapav donn 
enn nom bonavini.  
KAPITENN LIPOTIK: Pa finn pran okenn desizion akoz samem. Nou ole ki ou gran realism politik gid nou 
desizion...  Ou pa santi ki ... koumadir stad -di-pep li enn non enpe fad e li mank... kouma mo pou dir sa... li 
mank rezonans. Mwa personelman, san ofans ou Zeneral, mo prefer Stad Makbef. Li pli poetik, me lor poezi 
mo pa konn nanye . Mo prefer ou donn ou zizman lor l a. 
ZENERAL MAKBEF: ( Satisfe ) Kapitenn Lipotik, to senserite, to klervwayans pou amenn twa lwen... Stad 
Makbef, Stad Makbef! ( Koumadir li pe fer enn gran zefor pou reflesi .) Li sonn bien ... me mank enn ti kiksoz 
ladan.  
KAPITENN LIPOTIK: Stad Zeneral Makbef!  Non, enpe tro feb.  
ZENERAL MAKBEF: Ki to dir, mo enpe feb?  
KAPITENN LIPOTIK: Non zeneral pa ou. Ou nom. Mo'le dir nom stad la. Mo ti pou prefer enn nom plis 
ronflan... kouma Stad Anperer Makbef I.  
ZENERAL MAKBEF: Kapiten n Lipotik! Mo trouv to lide bien re aksioner. Nou finn kre enn repiblik demokratik 
ek popiler e aster to'le enn lanpir... ( Li sanz ton ) To lide pa tro move... Anperer!... Sa enn desizion tro 
serye...bizen ki lepep deside. Bizen enn referandom.  
KAPITENN LIPO TIK: Votre altes. Lepep finn fini d onn ou tou pouvwar.  
ZENERAL MAKBEF: Me to ena rezon! Kapitenn Lipotik to konpran bien politik... Mo bizen nom twa 
responsab afer etranzer... Fer zot rantre.  
KAPITENN LIPOTIK: Kisannla?  
ZENERAL MAKBEF: Nou bann kamarad. An basader Rouspoutik ek so bann konse ye. Pa kapav fer zot tro 
atann. ( Anmemtan Sooklall rantre a -tout -vites. Ler li trouv Kapitenn Lipotik li pez enn gran kout fren, li saye, 
li arete .) Sooklall, mision akonpli? To finn kapav okip zafer la?  
SOOKLALL: Madam d ir mwa dir ou degaze vinn get li. S i ou tarde, lamerdman lor mwa.  
ZENERAL MAKBEF: Mon petit Sooklall. To pa trouve mo okipe. Ena bann zafer enportan pou diskite. Al dir 
Madam atann ( Sooklall pran sime sorti .) ... Sooklall, twa ki ena sansibilite enn poet, dir mwa ki dapre twa 
sonn pli zoli:  "Stad Zeneral Makbef" ousa "Stad Anperer Makbef I".  
SOOKLALL: Eh! ... Be‚...  
ZENERAL MAKBEF: Pa bizen to timid. Dir seki to kwar fran -fran.  
SOOKLALL: Sef! Seki ou dir samem.  
ZENERAL MAKBEF: Sa mo Sooklall sa! To trouve Ka pitenn kimanier li onet e kimanier li kontan mwa. Mo 
bizen donn li enn lot meday. Kapitenn fer mwa rapel. Bizen rekonpans lepep. ( Enn ton dous ) Sooklall!  
SOOKLALL: Wi sef!  
ZENERAL MAKBEF: Vinn pre kot mwa.  
SOOKLALL: ( Tike) Sef, ena dimoun enportan pe atann  ou deor. Anbasader...  
ZENERAL MAKB EF: Sooklall, to trouve komie mo bizen soufer pou mo pei? Enn minit letan mo pa gagne. Al 
fer zot rantre. ( Kapitenn Lipotik fer demars pou sorti. ) Non Kapitenn res lamem. Sooklall, mo sef protokol, 
va fer zot rantre. ( Sooklall sorti agos ) 
KAPITENN LIPOTIK:  Ti meyer mo akonpagn anbasader Rouspoutik ek so bann konseye.  
ZENERAL MAKBEF: Non! Pa neseser. Sooklall enn gran debrouyar. Mo kone to pa tro kontan li. Li fer mwa 
plezir fer li konfians. ( Ar lotorite .) 
KAPITENN LIPOTIK:  Nou bizen montre anbasader la nou bonn volonte.  
ZENERAL MAKBEF: Peyna traka. Si so pei zenere, peyna traka. Mo pou montre zot nou gran lafeksion pou 
zot. To konn mwa ase bien. Lor kestion negosiasion napeyna mo segon. Letan zot sorti la mo sir zot pou fer  
enn bon rapor lor nou gouvernman. (Sooklall re -rantre‚ akonpagne par enn group dimoun bien abiye. 
Klerman enn ladan li enn anbasader ek lezot so bann konseye. Figir Kapitenn Lipotik sanze. Finn ena erer. 
Olie anbasader Rouspoutik, se anbasader Yangkidola ki finn gagn lodians premie. Zenera l Makbef pa finn 
realiz sa. Li diboute avans ver zot e kas pognedme.)  
23 
 ANBASADER YANGKIDOLA: Misie prezidan, o non mo pei mo remersie ou ki ou finn donn nou lodians deswit 
koumsa.  
ZENERAL MAKBEF: Nou gouvernman revolisione r kwar ki ou pei li nou alie fidel.  Ant nou de lepep ena bann 
lien istorik ki zame bann reaksioner kapav kase.  
ANBASADER YANGKIDOLA: Mo kapav asir ou gouvernman ek lepep ou pei ki nou pou fer tou pou aprofondi 
lamitie ki deza ekziste ant nou.  
ZENERAL MAKBE F: Kapitenn Lipotik finn anons mwa bann proze bien konkre ki ou gouvernman finn fini 
aksepte pou finanse pou konsolid nou lamitie.  
ANBASADER YANGKIDOLA: Proze konkre?  
KAPITENN LIPOTIK: ( Ris Sooklall enn kote)  Eta ki to finn fer?  
SOOKLALL: ( Enn kote ar Kapi tenn Lipotik)  Ki mo finn fer?  
KAPIT ENN LIPOTIK: Ti dir twa al amenn bann reprezantan Rouspoutik ki pe atann dan waiting room. To finn 
amenn reprezantan Yangkidola.  
SOOKLALL: Sorry Sir! Ler mo sorti mo trouv zot kot laport pe atann. Mo ti kwar zot mem ki ti  bizen fer 
rantre.  
KAPITENN LIPOTIK : Sa kapav kre enn ensidan diplomatik. Degaze al dan waiting room, fer bann reprezantan 
Rouspoutik pasiante. Dir zot dan enn timama mo pou vinn get zot. ( Sooklall sorti agos ) 
(Pandan ki Kapitenn Lipotik ek Sooklall pe koz e, Zeneral Makbef ek Anbasader Yang kidola pe mim enn 
konversasion. Yangkidola paret pa bien konpran ki pe arive. Par kont Zeneral Makbef plen ar lasirans, pe fer 
gaf lor gaf san realize.)  
ZENERAL MAKBEF: Kapitenn Lipotik!  
KAPITENN LIPOTIK: Wi sef! ( Li galo upe, li al ver li. ) 
ZENERAL MAKBEF:  Kouma to ti dir mwa to prefer apel stad la?  
KAPITENN LIPOTIK: Ki stad Zeneral?  
ZENERAL MAKBEF: Ki ariv twa Lipotik? To nepli rapel nanye?  
KAPITENN LIPOTIK: ( Enn touse anbarase. ) 
ZENERAL MAKBEF: ( Tourn ar anbasader ) Nou e na gran problem poetik. Kikfwa ou k apav ed nou. Ki sonn pli 
bien "Stad -di-pep" usa "Stad Anperer Makbef I"? Ou dakor ar mwa ki deziem la paret plis poetik?  
ANBASADER YANGKIDOLA: Ou ena rezon.  
ZENERAL MAKBEF: Be savedir bizen enn anperer?  
ANBASADER YANGKIDO LA: Ou ena rezon.  
ZENERAL MAKBEF: N ou kapav kont lor led ou pei?  
ANBASADER YANGKIDOLA: Anprensip mo pa kwar ki pou ena problem. Selman...  
ZENERAL MAKBEF: Wi, vot exelans.  
ANBASADER YANGKIDOLA: Tou pou depann lor relasion ant nou de pei.  
ZENERAL MAKBEF: Lor  la peyna traka. Kapitenn Lipotik k i mo finn nom mo minis afer etranzer finn fini dres 
papie ar ou. Nou kwar dan koperasion ant nou de pei. Mo dakor pou donn zot Mola pou zot kapav defann 
liberte dan nou rezion.  
ANBASADER YANGKIDOLA: Mola?  
ZENERAL MAKBEF: Wi, mo finn aksepte sanz mo plan po u ranforsi nou lamitie.  
KAPITENN LIPOTIK: ( Touse pou atir latansion Zeneral Makbef .) 
ZENERAL MAKBEF: Ki ariv twa, to pe gagn lerim? Mo pou donn zot Mola. Mo va servi Kotsa pou travay 
ledikasion revolisioner. Mo dakor ki z ot konstrir nouvo pale enperyal ek Stad Anperer Makbef I.  
KAPITENN LIPOTIK: ( Touse enpe pli for pou atir so latansion .) 
ZENERAL MAKBEF: Lipotik to bizen al get enn dokter... To pe touse kouma gardien dok... Ki ou dir?  
ANBASADER YANGKIDOLA: ( Anbarase ) Be...  mo bizen...  
ZENERAL MAKBEF: Dir Ka marad Prezidan ou gran pei, berso lord nouvo, frer bann dane, bann explwate ki 
nou dakor lor tou pwendvi.  
KAPITENN LIPOTIK: ( Touse ankor pli for .) 
ZENERAL MAKBEF: Lipotik! To pe fann to mikrob lor tou sa bann kamarad la. Li move sa. Kapav gat relasion 
prop  ek armonie ant de pei frer... ( Ar anbasader .) Kan ou kwar bann travay kapav koumanse?  
ANBASADER YANGKIDOLA: Be se kongre mo pei ki bizen pran sa desizion la.  
ZENERAL MAKBEF: Dir kongre pa bizen traka. Zeneral Makbef avoy  so salitasion. Nou fami nou, nou f rer 
24 
 nou. ( Li may anbasader sere. Anbasader debat .) 
ANBASADER YANGKIDOLA: Mo pou fer leneseser. Vot Altes, nou bizen retir nou. Nou kone ou letan presie.  
ZENERAL MAKBEF: Non mo frer. Reste. Peyna nanye prese. Pa vre Lipoti k? 
KAPITENN LIPOTIK: Be‚ ena delega sion...  
ZENERAL MAKBEF: Ki delegasion?  
KAPITENN LIPOTIK: Samem seki mo ti dir ou.  
ZENERAL MAKBEF: Pa neseser koz anparabol. Dir mwa ki delegasion.  
KAPITENN LIPOTIK: ( Ezite )  
ANBASADER YANGKIDOLA: Orevwar Vot Altes. Mo va transmet ou swe ar gouvernman mo pe i. (Zot kas 
pognedme. Delegasion Yangkidola kit lasenn par laport agos. ) 
ZENERAL MAKBEF: To finn trouve. Mo finn fini regle tou… Kifer to figir blem koumsa. To bien fay... To bizen 
al get dokter. Mo konsey twa pa get dokt er isi. Meyer to al Rouspoutik. Lab a sirman ena bann gran -gran 
spesialis.  
KAPITENN LIPOTIK: Finn ena enn gran erer...  
ZENERAL MAKBEF: ( Pa ekout li ) To'nn trouve. Anbasader la finn apel mwa "Vot Altes"... To finn trouve ki 
vites mo dres papie. Mo santi ki m o zetwal pe file. Stad Anperer Makb ef I. Mazinn sa eklere ar lalimier neon 
rouz. Bizen ekrir nom la bien gran pou ki depi lwen kapav lir li. Fode konstrir Stad la dan enn plas kot li 
dominn lavil.  
KAPITENN LIPOTIK: Zeneral, finn ena enn gran erer.  
ZENERAL MAKBEF: ( Kontinie pa ekout Lipotik ) Mo finn gagn enn nouvo lide. To kone dan lantre stad la bizen 
met enn gran stati. ( Li pran poz Napoleon .) Li pou plis enpresionan... Li pou bon 'si pou bann zanfan ki bizen 
konn listwar zot pei.  
KAPITENN LIPOTIK: Zeneral  ou finn fer enn erer.  
ZENERAL MAKB EF: Ki erer?  
KAPITENN LIPOTIK: Delegasion Rouspoutik ankor pe atann dan waiting room.  
ZENERAL MAKBEF: Delegasion Rouspoutik? Be... Kisannla?  
KAPITENN LIPOTIK: Delegasion Yangkidola.  
ZENERAL MAKBEF: Yangkidola! Me...  
KAPIT ENN LIPOTIK: Bizen entervenir vit p ou anpes enn problem diplomatik!  
ZENERAL MAKBEF: Hen!  
KAPITENN LIPOTIK: Adverser finn fini konn nou plan!  
ZENERAL MAKBEF: To'nn trouve ki to finn fer?  
KAPITENN LIPOTIK: Ki mo finn fer Zeneral?  
ZENERAL MAKBEF: Ankor to ena  toupe poz mwa kestion? Isi se mwa ki poz kestion! ( Otoriter ) 
KAPITENN LIPOTIK: Zeneral li pa ankor tro tar. Si nou konn azir nou kapav dres papie la. Mo sir bann 
Rouspoutik pou konpran.  
ZENERAL MAKBEF: To sir! Kifer to sir?  
KAPITENN LIPOTIK: Zot bann vre ami bann pei pov. Zot pou konpran k i nou mank experyans ... Ki nou'nn fer 
enn ti erer akoz sa.  
ZENERAL MAKBEF: Enn ti erer! Mank experyans! Kapitenn Lipotik, eski to pe tande seki to pe dir. To langaz 
pe vinn reaksioner! To oze dir ki revolision popiler nap eyna experyans e pe fer erer.  
KAPIT ENN LIPOTIK: Zeneral mo pa pe dir ki ou mank experyans e ki ou pe fer erer. Mo'le dir ki mwa mo 
mank experyans.  
ZENERAL MAKBEF: Si koumsa dakor...  
KAPITENN LIPOTIK: Me bizen koriz mo erer. Bizen ar boukou diplomasi fer an basader Yangkidola konpran ki 
nou p a pou kapav donn zot Mola pou fer zot baz militer.  
ZENERAL MAKBEF: Kifer? Kifer? Mo pa konpran to latitid reaksioner. Kifer nou pa donn Mola si zot aksepte 
ed nou parey... Kikfwa plis?  
KAPITENN LIPOTIK: Ki ou pe dir?  
ZENE RAL MAKBEF: Wi, kikfwa zot pou ed n ou plis. To pa trouve ki anbasader Yangkidola finn fini koumans 
apel mwa "Vot Altes".  
KAPITENN LIPOTIK: Be sa pa enn vre problem.  
ZENERAL MAKBEF: Sa pa enn vre problem? Enn pei fraternel aksepte pou rekonet grander nou gr an 
25 
 revolision glorie, twa to trouve  ki sa pa enportan.  
KAPITENN LIPOTIK: Mo pa finn dir ou ki li pa enportan.  
ZENERAL MAKBEF: Ki to finn dir? ( Bien agresif ) 
KAPITENN LIPOTIK: Mo finn dir ou li pa enn problem.  
ZENERAL MAKBEF: To trouve, to avoue. Pou twa sa  pa enportan.  
KAPITENN LIPOTIK: Non  Zeneral...  
ZENERAL MAKBEF: To trouve. To finn redir ki li pa enportan. ( ankoler ). 
KAPITENN LIPOTIK: ( Gard so kalm .) Zeneral mo finn ole dir ou ki Rouspoutik ousi pou aksepte ou plan.  
ZENERAL MAKBEF: Be si toulede aksepte  mo plan, donk toulede bizen gagn s eki zot ole. Yangkidola pran 
Mola e Rouspoutik pran Kotsa. Toulede donn zot led, toulede satisfe e nou nou tap plen de kote. Samem pli 
bon politik. Veritab non -alignman netralis -pozitif.  
KAPITENN LIPOTIK: Pa kapav manz ba nann dan de bout. Bizen swazir enn kan usa lot. Samem prensip 
fondamantal dan enn politik etranzer pragmatik -realis ek obzektif.  
ZENERAL MAKBEF: Be ki kan bizen swazir?  
KAPITENN LIPOTIK: Kan ki mars ar progre.  
ZENERAL MAKBEF: Ki kan? Donn mwa so nom.  
KAPIT ENN LIPOTIK: Kouma mo finn deza dir  ou. 
ZENERAL MAKBEF: Kapitenn mo pasians ena limit. Peyna letan pou perdi... Ki kan? Koze.  
KAPITENN LIPOTIK: Zeneral, avan kou -deta... mo'le dir revolision ... nou ti dakor ki pa kapav mars ar 
Yangkidola reaksioner. Bann kamarad Rouspoutik finn bien ed nou ... moralman. Mo kwar ou rapel bien 
dernie renion avan priz pouvwar, nou ti tom dakor ki Rouspoutik nou alye natirel.  
ZENERAL MAKBEF: Alye natirel! Kan ti dir zot avoy enn spesialis pou fer travay plis danzere zot ti refi ze pou 
bann rezon sekirite ek diplo matik. Mwa, ar mo prop lame mo finn fer travay la. Mo finn asasinn mo 
somey... Apre sa, ar ki drwa to pe vinn dir mwa ki mo bizen fer? Se konsey revolision ki bizen pran sa 
desizion la... Tou desizion bizen pran par bann mwayen demokratik. Pa kapav toler k onplo dan nou pei 
demokratik ek popiler. Sa li kont lespri nou revolision anti -monarsik, anti -kapitalis, anti -elitis e anti -diktatir.  
KAPITENN LIPOTIK: Zeneral ou ena rezon dan tou seki ou pe dir... Me ou kone ki ou touse l kapav pran bon 
desizion. Bann lez ot la zot bann laservel mwano. Si ou terne‚ zot gagn lerim.  
ZENERAL MAKBEF: ( Li gonfle ) Akoz samem to bizen fer mwa konfians. Mo kone ki bon pou nou. Nou bizen 
aksepte toulede parey. Pa bon fer diskriminasion. Sakenn gagn  enn baz e sakenn fer maximem pou f er nou 
labous dou. Nou sort gagnan de kote.  
KAPITENN LIPOTIK: Sa li pa realis.  
ZENERAL MAKBEF: Ki to dir? Mo pa realis? To gagn toupe ensilte sef revolision? Gard! To koz kont serviter 
lwayal revolision! To dir zot ena la servel mwano. To'le vann entegrite teritoryal nou pei ar bann pwisans 
etranzer. To enn tret... enn konploter! Depi lontan mo pe vey twa. Bannla finn donn twa enn fiz. Samem to 
travay kouma zot azan pou sem dezord e pou kas larmoni ant bann frer revolisione r. Sal espion! Gard!... 
Gard!... Ko t zot foutou! ( De solda rantre agos .) Ramas sa tret la. Fer tir enn kominike. Atann... Lesli, 
momem mo va prepar li... Mo bizen okip tou momem! Pa kapav fer personn konfians.  
KAPITENN LIPOTIK: Zeneral...  
ZENERAL MAKBEF: S ilans!... Mo pe reflesi ki pou fer ar twa. Pas twa divan enn tribinal militer? Non, to 
sirman ena to mous dan larme. Tribinal Popiler. Wi! Sa enn lide zenial... ( ar Lipotik ) To pa felisit mwa?... Wi 
lepep pou ziz twa... Mo pou ziz twa. Mo finn fini ziz twa . To enn arivis san prensip. To len nmi lepep e to 
lennmi lanasion. Bizen fiziy twa. ( Anmemtan Sooklall rantre. ) 
SOOKLALL: Sef, bannla enpasian. Zot pe rod ale... Zot pe koz for ant zot. Koumadir zot mari ankoler. Enn 
ladan rouz kouma enn kamaron dan karay.  
ZENERAL MAKBEF: Sooklall, mo donn twa lord... tais toi ( Li koz ar aksan angle kouma anbasader 
Yangkidola .) Mo ena enn desizion enportan pou pran. Mo finn dekouver enn tret ki pe rod vann nou pei ar 
etranze ... To pe anpes mwa reflesi. ( Li koz for ) 
SOOKLAL L: Shouut sef! Zot kapav tann ou. 
ZENERAL MAKBEF: ( Aksan ordiner ) Zot kapav tande si zot anvi. Nou pei endepandan... Ki zot pe dir?  
SOOKLALL: ( Sey imit enn lang etranzer ) Mo pa finn bien konpran... itch...itch ...niet! Kara tora itch vitch. 
Niet! Makro boul o taso itch vitch... anfen mo pa finn konpran nanye.  
ZENERAL MAKBEF: ( Tourn ar Lipotik ) A Lipotik! To bann sa... To trouve Sooklall. Zot ti pe prepar enn konplo 
26 
 kont souvrennte nasional nou pei.  
KAPITENN LIPOTIK: Zeneral...  
ZENERAL MAKBEF: Silans... Gard, mo pa finn dir zot trap li? Ki  zot pe atann? ( Bann gard la ezite .) Enn lord! 
Atrap li. Li enn tret! ( Bann gard fer sanblan trap Lipotik ) Bon! Al fou li dan kaso. Pli tar va pran desizion ki 
pou fer ar li. ( Lipotik sorti agos akonpagne par de gard la .) 
SOOK LALL: Sef ki mo fer ar zot?  
ZENERAL MAKBEF: Sooklall, mo Sooklall. To trouve kouma mo fatige, komie mo bizen soufer pou mo pei?  
SOOKLALL: Ki mo fer ar bannla?  
ZENERAL MAKBEF: Ki bannla?  
SOOKLALL: Bann itch -vitch -niet-niet?  
ZENERAL MAKBEF: Les zot atann. Si  zot koz tro boukou mo bez zot  'si andan... Sooklall vinn la. Vinn pre kot 
mwa. Vinn gete kimanier mo leker pe bate. Sooklall! Sa lavi la tro dir. Mo kwar mo pou demisione. Tro bel 
responsabilite lor mwa. Ki to dir?  
SOOKLALL: Hen!  
ZENERAL MAKBEF: To pa eko ut mwa Sooklall. To'si to koum a lezot. To peyna enpe santiman pou mo 
soufrans.  
SOOKLALL: Sef, pa bliye ou madam pe atann ou.  
ZENERAL MAKBEF: To trouve kouma to ete. Mo bizen enpe distraksion. Twa to pe koz problem... Mo finn 
donn twa responsabilite pou oki p mo fam. Olie to okip to trav ay, to revini ar nouvo problem.  
SOOKLALL: Ki mo dir bannla? Zot pe atann sef!  
ZENERAL MAKBEF: Ayo Bondie! Kifer ou finn donn mwa otan responsabilite? Personn pa kapav fer nanye. 
Tou tom lor mwa. Bon al dir zot mo fatige zordi.  Repase dime. ( Li bay‚ enn gra n kou .) Mo bizen repoze. ( Li 
tourne lantman, mars dousma -dousma ver so fotey. Li asize kouma enn zanfan, ramas so lipie lor fotey la e 
kal so lekor dan enn kwen. Li koumans dormi. Prozekter lor fotey la tengn. Zeneral Makbef d isparet dan 
nwar ). 
SOOKLALL: ( Avans ver lodians. So diskour foutan ) Zot trouve kouma nou dirizan fatige. Fode pa fer tapaz, 
tansion kas so somey. Plis li dormi plis li bon pou nou. Dormi! Sa fer mwa rapel enn zistwar ki ti ariv nou 
lerwa ler li ti pe dormi ! Li al dormi pou pa lev e ditou. Enn kout kouto dan ledo... Sirman li ti degout so lavi. 
Me dir mwa enn kou! Ki manier enn dimoun kapav tap limem enn kout kouto dan so prop ledo! Lame 
koumadir elastok... Seki finn arive finn bien arive. Pa kapav defer seki  desten finn fer. Me aster ki pou arive? 
Ki finn marke dan nou desten? Ki bann misie la finn deside pou nou? Gran boug la pe dormi. Lipotik pe triy 
lanti, Rouspoutik bien amerde. Yangkidola pe sem lapipi foul -foul. Zot tou pe desid nou lavenir. ( Li get so 
mont .) Mo pe koz ar zot e leta nsa letan pe pase. Get sa! Mo bizen tir. Mo ena enn ti boulo pou fer. Taler 
nou zwenn. ... Ki mo pou dir zot? Manz pistas get sinema!  
AK II  
Aryer -senn plonze dan lobskirite. Lavan -senn bien eklere. Li reprezant enn plas piblik . Enn kantite dimoun pe 
ale-vini : kolpoter, marsan gato, marsan naftalinn -lase-soulie, polisie, dimoun ki pe al pran bis, mandian, 
ets. 
MARSAN BRED: Bred, bred, bred!  
ENN GARSON 12 AN: Aste sak plastik bon -marse!  
MARSAN NAFTALINN: Naftalinn, lase -soulie, lam razwar, naftalinn, lase -soulie, lam -razwar. E Tibay! Nou'al 
enn lekay tanto? Naftalinn, lam -razwar, lase -soulie.  
MARSAN PISTAS: Pistas sale -griye, gram -griye! ... Non may frenn. Tanto mo ena enn ti boulo. Pistas sale -
griye, gram -griye. Madam pran pista s? E to'nn tann sa niouz la? B ann la dir ki... ( Zot mim enn konversasion)  
MARSAN LEGIM: Ena zariko tann, ziromon, kalbas, margoz... Ena zariko tann, ziromon, kalbas... Tansion 
piti... gete kot to marse... Ena zariko tann, ziromon, kalbas, margoz... Ki lapo z Gaspar? Tap plen zordi?  
GASP AR: Tap plen! dimoun pe vinn tro lare... Enn ti kas peyna mama, peyna papa, peyna lipie!  
POLISIE: To pa kone pa gagn drwa dimann lasarite!  
MARSAN SORBE: Sorbe, sorbe, sorbe, sorbe... Manz enn ti sorbe sef? Li rafresi!  
POLISIE:  Wey do! Sa enn saler sa! Met bien sorbe, pa trike.  
GASPAR: Peyna mama, peyna papa... enn ti sorbe ar ou patron.  
27 
 MARSAN SORBE: To ena kas pou peye?  
GASPAR: Zis misie la tousel gagn swaf?  
MARSAN SORBE: Sa mwa ki deside! ( Ar lapolis ) Sef ou finn okip sa ti -zafer ki mo ti dir ou?  
GASPAR: Donn mwa enn ti sorbe. Peyna papa, peyna mama, peyna lipie.  
MARSAN SORBE: Taler to galoupe ar mwa!  
MARSAN BRED: Bred, bred, bred.  
ENN MADAM: Komie sa pake bred kreson la?  
MARSAN BRED: Trwa roupi trwa!  
ENN MADAM: Komie enn?  
MAR SAN BRED: Trwa diviz par trwa!  
ENN MADAM: Kifer li ser koumsa?  
MARSAN BRED: Nouvo regleman! Pri fixe.  
ENN MADAM: Pa gagn de pou Rs.1.50?  
MARSAN BRED: Ou ole mo al dan prizon? Pri fixe mo dir ou! ( Zot kontinie mim enn konversasion ) 
MARSAN NAFTALINN: Ena naf talinn, lase -soulie, lam razwa r. Pran enn pake lam madam?  
ENN MADAM: Ensolan! Taler mo fer lapolis ramas ou! Malelve!  
ENN MISIE: Eskiz mwa madam! Ou kapav dir mwa ki bis bizen pran pou al lopital -di-sid? 
ENN MADAM: Dimann li.  
MARSAN NAFTALINN: Ena naftalin n! Lase -soulie! Naftalinn misi e?  
ENN MISIE: Ou kapav dir mwa kot pran bis pou al lopital -di-sid? 
MARSAN NAFTALINN: Enn pake trwa roupi... akoz ou. Ki ou dir?  
ENN MISIE: Bis pou al lopital -di-sid? 
MARSAN NAFTALINN: Rs2.75 akoz ou. Pran li. Mo tann dir dime  tou pri pou monte. Rs.2.75 li  pa ser.  
ENN MISIE: Mo pa bizen naftalinn, mo bizen bis pou al lopital.  
MARSAN NAFTALINN: Mo kwar par la! Naftalinn, lase soulie, lam razwar.  
MARSAN PISTAS: To ti al stad yer swar. Nou anperer ti prezan... Fale to get sa fedar tifis la! Extra mo dir twa. 
Anperer finn fer tou pou ki premie laniverser so gloriez revolision selebre bien mem. Mo tann dir 
toulesemenn pou ena enn gran fet ziska deziem laniverser.  
MARSAN NAFTALINN: Ena naftalinn, lase -soulie, lam razwar... Mo ti bloke yer... Enn ti tranzaksion! We‚  mo 
tann dir foul korek... Semenn prosenn mo pou ale. Mo tann dir ki enn lekip premie division Yangkidola pou 
zwe kont enn lot sorti Rouspoutik. Ena naftalinn, lase -soulie, lam razwar.  
MARSAN PISTAS: Bez ar nou Anperer la! Li fer de lekip ennmi zwe. Li get  tamasa ... Pistas sale -griye, gram -
griye. Pran pistas misie? Li bien fre. Goute si ou pa kwar! Sef, gout enpe pistas?  
POLISIE: To pistas rasi la!  
MARSAN PISTAS: Goute sef, lerla ou dir mwa. ( Li met enn pogne dan so lame .) 
ENN VIE BONOM: Dirr mwa babou, sa birro la kote? ( Li montre polisie la enn bout papie. ) 
POLISIE: Kifer ou ole al laba bonom?  
ENN VIE BONOM: Mouse! Mo pitifi finn pase so lekjame. Aster moso travay mo pe rrode pou li non!  
POLISIE: Sa biro la pa donn travay sa!  
ENN VIE BONOM: Kifer beta?  
POLISIE: Sa biro Anperer Makbef sa.  
ENN VIE BONOM: Limem beta! Perrerr -perrerr zot apel li non! Limem. Mo konn li sa babou. Kan li ti piti -piti 
boukou fwa li ti vinn zwe kot mwa. Bon garson sa.  
POLISIE: Difisil pou rant dan so bi ro. Bizen randevou.  
ENN VIE BO NOM: Ki rrandevou babou.  
POLISIE: Anperer ena boukou traka e boukou travay... Li pa kontan dimoun deranz -deranz li.  
ENN VIE BONOM: Pa pou derranz li babou. Zis enn trravay pou mo pitifi...  
POLISIE: Bon al drwat, deziem sime to urn agos, traziem sime tourn a drwat, al drwat 500 pie, tourn agos. 
Lerla ou pou trouv enn gran batiman letaz ar gard divan. Laba mem sa.  
ENN VIE BONOM: Enn garran lakaz letaz ar gard divan, adrwat -agos e trrwaziem...  
POLISIE: Samem ( Vie bonom la sorti ) 
MAR SAN LEGIM: Ena zariko tann, zi romon, margoz.  
MARSAN BRED: Bred, bred, bred.  
28 
 MARSAN LEGIM: Eta to pou kontinie swiv mwa! To pa trouve ki to pe farous mo kliyan ar to bred fletri.  
MARSAN BRED: Mo bred fletri! To kwar to ziromon pouri la sa?  
MARSAN LEGIM: Sa pouri sa? ( Montre enn trans zi romon .) 
POLISIE: Ki pe arive la?  
MARSAN LEGIM: Sa kouyon la dir ki mo ziromon pouri.  
MARSAN BRED: To pa ti dir ki mo bred fletri?  
POLISIE: Kot zot permi saniter ek innkomtax pou vann bred ek legim?  
MARSAN BRED/MARSAN LEGIM: Ki  permi?  
POLISIE: Zot pa kone k i dapre nouvo regleman ki finn sorti gramaten, tou marsan bizen ena enn permi. 
Sinon pa gagn drwa vann nanye.  
MARSAN SORBE: Sorbe, sorbe, sorbe, sorbe! Korek sef?  
MARSAN BRED/MARSAN LEGIM: Li, li ena permi li?  
POLISIE: Sa pa r egard zot! Isi se mwa ki poz k estion! ( Zot kontinie mim enn konversasion .) 
ENN VIE BONNFAM: Beta, ki kote birro pansion?  
MARSAN SORBE: Sorbe, sorbe, sorbe, sorbe! Sorbe gran dimoun?  
ENN VIE BONNFAM: Kifer sove beta? Biro pansion kote?  
MARSAN PISTAS: Pistas  sale-griye, gram -griye ... Pi stas gran dimoun?  
ENN VIE BONNFAM: Birro pansion kote beta?  
MARSAN PISTAS: Biro pansion!  
ENN VIE BONNFAM: Boukou zour mo pa finn gagn mo pansion. Kote birro beta?  
MARSAN PISTAS: Biro finn ferme gran dimoun. Pa ti gete dan tele vision. Nou Anperer finn desid  pou ferm 
tou biro pansion. Peyna ase kas.  
ENN VIE BONNFAM: Ki manier mo pou fer beta. Mo vie, mo malad, pa kapav travay beta.  
MARSAN PISTAS: Pran pistas misie ... Get sa misie lapolis la. Li kapav ed ou.  
ENN VIE BONNFAM: Bouk ou mersi beta... Misie, ki mo pou fer?  
POLISIE: Ki ou'le bonnfam?  
ENN VIE BONNFAM: Birro pansion beta.  
POLISIE: Biro pansion! Ou pa kone ki nepli ena biro pansion. Ena lopital, lospis, kouvan pou bann vie dimoun 
kouma ou. Nou gran Anperer finn fer bann zol i-zoli kouvan pou tou bann dim oun ki nepli kapav travay.  
ENN VIE BONNFAM: Kouvan pa bon beta. Mo kontan mo lakaz. Mo bizen okip mo ti zanfan. Li peyna mama, 
li peyna papa. Kot birro pansion beta?  
POLISIE: Al drwat laba, dimande. Zot pou dir ou ki bizen fer ... 
1e PLANTER: Sa lasesres la  finn fini mwa.  
2em PLANTER: Pri fertilizan finn vinn tro ser. Pa kapav zwenn de bout.  
MARSAN LEGIM: Ena ziromon, patol, margoz...  
2em PLANTER: Komie enn liv patol?  
MARSAN LEGIM: Rs.3.00 laliv!  
2em PLANTER: Rs.3.00? Mo vann pa tol 50cs laliv ar marsan. Tous a profi la lor mo ledo?  
MARSAN LEGIM: Ena boukou fre!  
1e PLANTER: Nou, nou peyna fre nou?  
MARSAN LEGIM: Sakenn get so zafer!  
3em PLANTER: Lorla nou ena enn nouvo tax lor nou prodiksion.  
2em PLANTER: Sa mo pa pou peye. Silefo m o les mo karo abandone.  
POLISI E: Ki mo pe tande?  
1e PLANTER: Nanye sef!  
POLISIE: Ki to ete twa?  
1e PLANTER: Enn planter, sef.  
POLISIE: Enn planter bizen plante. To ti bizen dan to karo. To ti bizen pe prodwir... Peyna plas pou bann 
pares. Si zot pa dispare t divan mwa, mo fer ramas zot. .. Enn ti sezour dan enn kan re -edikasion pou fer zot 
enpe dibien.  
1e PLANTER: Eskize sef!  
POLISIE: Eskize? Sek -sek koumsa?  
3em PLANTER: Eskiz li sef, li pa bien konpran. Premie fwa li vinn lavil.  
29 
 POLISIE: Premie fwa li vinn l avil! Finn tire paspor?  
2em PL ANTER: Paspor sef?  
POLISIE: Zot pa kone ki depi lasemenn dernier, bizen enn permi spesial pou vinn lavil. Enn ofans bien grav 
sa! Ena prizon ladan.  
1e PLANTER: Prizon!  
POLISIE: Wey prizon! Sans zot finn tap ar mwa. Mo kapav dr es zot papie .... Komie ferlon g zot kapav 
galoupe.  
3em PLANTER: Ferlong! Ki ete sa!  
POLISIE: Zot bizen sante!  
1e PLANTER: ( Ar 2em planter ) Sante twa ta. To ena enn zoli lavwa. To abitie sante dan gamat.  
POLISIE: Lagorz sek, bizen mouy li.  
2em PLANTER: Same m sef. Mo lagorz sek. Mo pa ka pav sante kan mo lagorz sek.  
POLISIE: Abon! Zot'le fer lenteresan. Zot pale mouy lagorz, zot pa'le sante, zot pa'le galoupe.  
3 PLANTER: Galoupe! Sa nou kapav. ( Zot galoupe‚ zot kit lasenn ). 
POLISIE: Eee! Kot zot sove? Atann!  
ENN VIE BONOM: Babou mo finn rr ode mem birro misie la, mo pa finn t ourr ve. Boukou marse mo finn 
marse. Mo tourr ve misie la so foto partou non, me misie la mo pa tourr ve. Kote bizen ale babou?  
POLISIE: Ki ou bizen bonom?  
ENN VIE BONOM: Perrer -perrer so biro non.  
POLISIE: Koze ou pa kone,  ki manier mo pou ed ou.  
ENN VIE BONOM: Samem babou, pou mo pitifi. Mo pe r rod enn travay non.  
POLISIE: Ou tifi! Ki laz li ena?  
ENN VIE BONOM: Sinnyorr, ginnyorr finn fini pase babou...  
POLISIE: Amenn li vinn get mwa. Mo va de brouy enn zafer pou li.  
ENN VI E BONOM: Ou boukou bon babou!  
MARSAN SORBE: Sorbe, sorbe‚ sorbe.  
MARSAN NAFTALINN: Naftalinn, lase -soulie, lam -razwar.  
MARSAN PISTAS: E to'nn tann dir! Kapitenn Lipotik finn reysi tir. ...Pistas sale‚ griye‚...  
MARSAN NAFTALIN N: Kot to'nn gagn sa niouz la?  
MARSAN PISTAS: Enn ti manm ki dan larme finn dir mwa. Li ti ena so zom partou. Zeneral Makbef pa ti 
kapav avoy li manze parski li bien ar enn pake dimoun. Li met li anrezidans sirveye. Li finn reysi tir. Mo tann 
dir ki li fin n al Rouspoutik. Laba li finn organiz enn gouvernman anekzil.  
MARSAN NAFTALINN: Ki finn arive ant li ek Zeneral Makbef? Zot ti torsenn kole.  
MARSAN PISTAS: Normal beta. Zot ti marye pike pou zet lerwa. Apre sakenn finn rod ris so kote... Shouut! 
Mous pe ap rose.  
POLISIE: E zot de la! Ki  zot pe konplote.  
MARSAN PISTAS: Konplote? Nou patron? Ou pa konn nou patron? Nou bann partizan ferm nou Anperer... 
Manz enpe pistas sef?  
POLISIE: Ale! Sirkile! Zot pa finn tande?  
MARSAN NAFTALINN: Wi sef! ( Enn laklos sone ) 
POLISIE: ( Get so mont ) Finn senker! Kouvfe pou koumanse dan enn -er-tan. Tou dimoun sirkile. Al zot lakaz. 
Fode peyna personn dan lari... Sirkile, sirkile.  
(Bann dimoun koumans kit lasenn enn par enn dan enn gran silans. Lalimier sonbre dousma -dousma ziska ki  
lasenn plonze konpletman dan lobskirite. Li rekoumans alime dousma -dousma ziska ki lasenn eklere 
konpletman. Makbef lor so tronn, enn kouronn lor so latet. Li ena enn gran manto rouz. De kote so tronn 
ena so bann minis abiye an redengot, zot sapo dan zot lame. Parmi ena ousi Madam  Makbef an rob -di-
swar.)  
ZENERAL MAKBEF: Mazor Trankil, to pa koze ditou. Kifer? To peyna nanye pou dir?  
MAZOR TRANKIL: Vot Altes, mo prefer ekout lezot. Kan zot finn fini kikfwa mo va dir kiksoz.  
ZENERAL MAKBEF: Koze Mazor. Peyna  pou per. Dan nou konsey r evolisioner, fode ki tou dimoun koze 
libreman. Samem ki apel veritab demokrasi.  
SERZAN BOUBOUL: Vot Altes, lepep bien kontan bann fet ki ou pe organize dan Stad Anperer Makbef I. Zot 
finn dir mwa felisit ou pou ou lespri envantif e pou ou zeni kreater.  
30 
 ZENERAL MAKBEF: Mersi Bouboul. Mersi... Wi, Mazor Trankil.  
MAZOR TRANKIL: Votre Altes... Kouma mo pou dir ou sa! Ki dapre ou bizen fer pou amelior prodiksion 
alimanter dan lakanpagn? Ou tousel kapav trouv solision.  
ZENERAL MAKBEF: Pa  finn fini regle sa. Mo fi nn met enn tax obligatwar pou ankouraz prodiksion?  
MAZOR TRANKIL: Zisteman, bann planter pa pe konpran porte ou desizion. Zot pe dir ki si ena pou pey tax 
prefer abandonn karo.  
ZENERAL MAKBEF: Bann pares la! Zot nek kontan kas poz . Si zot pe fer rekalsiltr an ena enn sel solision. 
Konfiske zot later‚ avoy zot fer enn sezour dan kan re -edikasion revolisioner... ( Li koz ar Madam Makbef) . 
Gate, twa ki finn pran responsabilite Minister Zafer Femininn, ki to panse lor sa problem la?  
MADA M MAKBEF: Bizen obliz zot fam fer lagrev sex. Sa pou fer zot sanze.  
ZENERAL MAKBEF: To ena rezon! Si pa prodwir pa gagn drwa reprodwir. Enn lide zenial!  
MAZOR TRANKIL: Vot Altes Madam, eskiz mwa si mo fer enn ti remark. Bann madam la dakor ar zot mari.  
ZENERAL MAKBEF: Sel solision se separ tou bann zom ek tou bann fam. Nou fer de kan konsantra... pardon 
re-edikasion. Enn pou tou bann fam planter. Enn pou tou bann zom planter. Zis seki seme pou gagn drwa 
seme. Mo trouv sa solision la extra.  
MAZOR TRANKIL: Vo t Altes!  
ZENERAL MAKBEF: K i to bizen ankor? ( ar otorite ) 
MAZOR TRANKIL: Nanye.  
ZENERAL MAKBEF: Koze Mazor Trankil, nou viv dan enn rezim lib ek revolisioner, sosialis -imanis. Pa bizen 
per koze.  
MAZOR KASKONTOUR: Eskiz mwa si mo sanz size. Vot Altes, pa bli ye enn delegasion Rouspout ik pou vini 
nenport ki moman. Nou bizen prepar tou pou resevwar zot. Sirtou depi ki...  
ZENERAL MAKBEF: Pa koz sa nimakaram la ar mwa Mazor Kaskontour... Serzan Bouboul! Tou finn pare pou 
gran spektak kiltirel lasemenn prosenn.  
SERZAN BOUBOUL: Wi Vot Altes ! Pou koumanse pou ena enn gran laprosesion bann atlet atraver lavil...  
ZENERAL MAKBEF: Korek sa. Mo dakor ar to plan. Mo fer twa konfians. Sa de lekip foutborl la pou vini?  
SERZAN BOUBOUL: Tou korek Vot Altes... Selman ena enn ti  problem. Lekip Yangkidola  pa disponib.  
ZENERAL MAKBEF: Pa disponib! Ki to'le dir?  
SERZAN BOUBOUL: Be...seki... mo finn konpran se ki gouvernman Yangkidola kwar ki nou pa pe respekte 
nou angazman. Nou pe donn tro fasilite Rouspoutik.  
ZENERAL MAKBEF: Kouma to kapav dir sa? Mo finn d onn toulede parey. Sakenn finn gagn enn baz, enn lor 
Kotsa e enn lor Mola.  
MAZOR TRANKIL: Gouvernman Yangkidola kwar ki parski nou pa pe konn rezoud problem nou pei nou pe 
vinn enpopiler... zot dan erer bien sir ... ek lopozision p e gagn teren... zot kwar.  
ZENERAL MAKBEF: Lopozision! Ki lopozision? ( Li finn koz telman for ki li koumans touse koumadir li pe 
trangle. ) 
MADAM MAKBEF: ( Al tap so ledo ) Ki mo lamour gagne? Fale pa to eksite. Sa pou fer twa malad!  
ZENERAL MAKBEF: To trouve komie mo bizen soufer!  
MAD AM MAKBEF: Mo amenn kiksoz pou to bwar?  
ZENERAL MAKBEF: ( Fer koumadir li pe soufer boukou ) Non! Non! Duty first.. . Wi Mazor Trankil! Koze! 
Pwiske to ranpli ar bon nouvel!  
MAZOR TRANKIL: Mo pe fer mo devwar Vot Altes. Mo pe dir ou seki mo finn tande.  
ZENERA L MAKBEF: Ki to finn tande?  
MAZOR TRANKIL: Be!... Vot Altes...  
SERZAN BOUBOUL: Vot Altes si nou fer de lekip Rouspoutik vinn zwe mach la isi?  
ZENERAL MAKBEF: Bouboul! Tais toi!  
SERZAN BOUBOUL: Wi sef! Pardon! Wi Vot Altes!  
ZENERAL  MAKBEF: Koze Mazor Tranki l! 
MAZOR TRANKIL: Zot pe gagn teren. Depi ki Li...  
ZENERAL MAKBEF: Li...pa koz li ar mwa. ..Li...Li...Li...A! Mo ti pou al zoure.  
MAZOR TRANKIL: Bann Rouspoutik pe soutenir li. Yangkidola per ki zot zot pe donn baking move souval.  
MAZOR KASKONTOUR: Akoz sam em si nou konn dres papie nou kapav gagn soutien total Rouspoutik. Si 
nou donn zot garanti, zot pou les Lipotik tonbe. Zot prefer gagn zafer ar gouvernman. Si nou kas tou 
31 
 relasion ar Yangkidola, mo sir Rouspoutik pou donn nou led ki nou bizen pou konsolid nou pouvwar.  
SERZAN BOUBOUL: Samem mo ti pe dir. De lekip Rouspoutik kapav vinn zwe.  
ZENERAL MAKBEF: Bouboul, si to ouver to labous ankor enn fwa, mo...mo...mo fer twa manz enn boul 
foutborl.  
MAZOR TRANKIL: Vot Altes. Nou kapav ga gn tou soutien ki nou bize n alenteryer nou pei.  
ZENERAL MAKBEF: Ki to'le dir?  
MAZOR TRANKIL: Lepep ankor kontan ou. Li pe grongn -grongne parski somaz pe monte, lavi pe vinn ser, 
manze pe koumans manke dan bann laboutik. Si nou reysi rezoud sa bann problem la, nou pa pou bizen led 
okenn pwisans etranzer.  
ZENERAL MAKBEF: San led bann pwisans etranzer nou pa kapav fer nanye. Bizen lamone! Bizen zarm!  
MAZOR TRANKIL: Donn dizef! Pran bef!  
ZENERAL MAKBEF: Ki to dir? Mo enn bef?  
MAZOR TRANKIL: Non sef!  
ZENERAL MAK BEF: Sef enn bef!  
MAZOR TR ANKIL: Vot Altes, bann pwisans etranzer explwat nou febles. Zot donn nou enn dizef, zot pran 
enn bef. Nou bizen redwir nou depandans.  
ZENERAL MAKBEF: Redwir nou depandans! Ki tole dir?  
MAZOR TRANKIL: Si nou redwir... Si nou redwir  nou bann depans prestiz?  
ZENERAL MAKBEF: Depans prestiz! Kot ena depans prestiz. Okontrer nou pe amenn enn lavi senp. Peyna 
okenn lix. Abon! To'le dir ki mo kouronnman ti enn depans prestiz? Akoz enn zanfan lepep finn vinn 
Anperer to apel sa depans presti z. Akoz mo ena enn ti pale  enperyal to apel sa depans prestiz... Ala 
rekonpans ki mo gagne pou tou sa sakrifis ki mo pe fer pou mo pei.  
MAZOR TRANKIL: Non Vot Altes! Pa sa...  
MAZOR KASKONTOUR: Mazor Trankil aret fatig latet nou Anperer. To ankor ena enn le spri kolonize. Vot 
Altes! Ou ena rezon. Pou fer respekte nou dinite, pou amen devlopman, nou bizen led enn gran frer. 
Samem ki apel enternasionalis -sosialis -imanis. Fer mwa konfians. Gouvernman revolisioner Rouspoutik pa 
pou ezite pou ed gouvernman revolis ioner nou pei.  
ZENERAL MAK BEF: Be Mazor Kaskontour, zot pe ed sa fatra, sa tret Lipotik.  
MAZOR KASKONTOUR: Si nou kas relasion ar Yangkidola, zot pou apiy zis nou.  
ZENERAL MAKBEF: To sir sa Mazor Kaskontour?  
MAZOR KASKONTOUR: Vot Altes, mo donn ou garanti.  
ZENERAL MAKBEF: Eski zot pou retourn Lipotik pou ki lepep isi ziz li?  
MAZOR KASKONTOUR: Mo sir pa pou ena okenn problem.  
ZENERAL MAKBEF: Mazor Kaskontour! Mo panse to enn dimoun lwayal... Dir mwa enn kou. Lontan to ti foul 
dakor ar Kapitenn Lipotik. Kifer  aster to finn sanze.  
MAZO R KASKONTOUR: Vot Altes. Mo lwayote li anver ou. Ou lennmi se mo lennmi.  
ZENERAL MAKBEF: Dis lor dis!... Mazor Trankil ki to ena pou dir?  
MAZOR TRANKIL: Nanye Vot Altes!  
ZENERAL MAKBEF: Aster mo trouve ki to pe vinn saz... To enn bon garson … to mank exper yans. Fer mwa 
konfians. Mo kone ki plis meyer pou nou pei... Personn peyna nanye ankor pou azoute. Bann lezot minis pa 
finn koze. Twa Boultang? Ki manier to Minister Lapes?  
BOULTANG: Tou pe mars bien. Enn sel ti problem. Akwariom Nasional pou kout boukou p li ser ki nou ti 
panse. Nou pou bizen enn som siplemanter.  
ZENERAL MAKBEF: Komie?  
BOULTANG: Pa boukou … zis dis milion!  
MAZOR TRANKIL: Dis milion!  
ZENERAL MAKBEF: Wi Mazor Trankil!  
MAZOR TRANKIL: Nanye!  
ZENERAL MAKBEF: An! Be kife r depans pe depas previsio n? 
BOULTANG: Pri materyo pe kontinie monte.  
ZENERAL MAKBEF: Bann fourniser pa pe trike?  
BOULTANG: Non Vot Altes. Tou materyo pe fourni par Magazen Deta ki dirize par Minister Komers... Minis 
Komers pa la... Li anmision pou negosie  ar fourniser enternasiona l. 
32 
 MADAM MAKBEF: Get sa! Mo ti pou al bliye enn zafer enportan... Ena konferans enternasional lor 
kondision bann fam. Finn envit enn delegasion nou pei. Mo kone ki li mo devwar diriz sa delegasion la me 
mo pa pou kapav ale.  
ZENERA L MAKBEF: Kifer mo gate?  
MADAM MAKBEF: Mo peyna enn sel bon lenz pou mete. Mo pa kapav ariv laba kouma enn jangli. Bizen 
mazinn repitasion mo pei.  
ZENERAL MAKBEF: Fer enn ti letour Paris ek Londres. Swazir seki to bizen... Met lor mo kont.. . Pran osi bann 
zoli bizou. Fale ki dan sa  konferans la tou bann delege zot lizie sorti gro -gro. Fale zot tou realize ki kalite zoli 
bann fam zoli dan nou pei... Pa ezite divan okenn depans... Pa bliye tomem pou anbasadris nou pei... Kifer 
to tris?  
MADAM MAKBEF: Mo leker sere kan mo panse ki mo po u bizen kit twa tousel.  
ZENERAL MAKBEF: Nou peyna drwa pans noumem. Pei avan tou. ( Tou bann minis tap lame. ) ... Mersi, mersi 
mo bann frer... Mo gate, nou ena enn mision pou akonpli. Mem si nou soufer li pa enportan. Seki enportan  
se prestiz nou pei dan le monn. Pa bizen to sagren.  
MAZOR KASKONTOUR: ( Get so mont .) Vot Altes! Nou pou bizen reservwar delegasion Rouspoutik dirize par 
so minis zafer etranzer.  
ZENERAL MAKBEF: Ankor travay!... Kot Sooklall?  
MAZOR KASKONTOUR: Sooklall?  
ZENERAL MAKBEF: Wi Sooklall, sef Protokol.  
MAZOR KASKONTOUR: Ah Sooklall! Mo fer apel li?  
ZENERAL MAKBEF: Wi, mo'le li prezan dan diskision. Li enn gran soutien pou mwa.  
MADAM MAKBEF: Gate, tomem to finn donn li konze. Mo pa konpran kifer to kontan li koumsa.  
ZENERAL MAKBEF: Kan zot p ou konpran! Sooklall limem senbol lepep. Mo kontan Sooklall, savedir mo 
kontan lepep. Fer apel li. Dir li kannsel so konze. Mo bizen li... Bon Mazor Kaskontour, fer delegasion 
Rouspoutik rantre. Mo'le ki tou dimoun reservwar zot b ien... To finn bien konpra n Mazor Trankil! Fale pa 
fer okenn fo pa.  (Mazor Kaskontour sorti agos ) Gate kan to pou bizen parti pou al dan konferans la? ( ar 
Madam Makbef ) 
MADAM MAKBEF: Dan de semenn.  
ZENERAL MAKBEF: De Semenn!  
MADAM MAKBEF: To pa paret konta n. 
ZENERAL MAKBEF: Kontan!  To'le mo kontan kan to pe kit mwa .... Komie letan to pou absan?  
MADAM MAKBEF: Enn semenn!  
ZENERAL MAKBEF: Enn semenn!  
MADAM MAKBEF: Si to'le, mo pa va ale. Mo va fer ranplas mwa.  
ZENERAL MAKBEF: Non! non! non! To bizen ale. To e na to devwar vizavi to pei . Mem si mo ena pou soufer, 
pa fer nanye. Okontrer mo sigzere ki to ale dime. Koumsa to va gagn plis letan pou prepar twa pou 
konferans la. Apre li ti pou enn bon zafer pou nou pei si to profit lokazion pou vizit enpe pei pou ki k an to 
retourne nou kapav b enefisie ar to experyans. Ki to dir Mazor Trankil?  
MAZOR TRANKIL: ( Silans ) 
ZENERAL MAKBEF: Mazor Trankil!  
MAZOR TRANKIL: Wi Vot Altes!  
ZENERAL MAKBEF: Ki to panse? Mo ena rezon, mo pa ena rezon?  
MAZOR TRANKIL: Ou ena rezon Vot Alt es (ironik ) 
ZENERAL MAKBEF : (Ar Madam Makbef ) To trouve, tou dimoun dakor ar mwa. Mo va prepar to depar pou 
dime ... Enn sef bizen konn fer sakrifis pou so pei. Malsans Sooklall pa la pou konsey mwa... Mazor Trankil, 
eski to kwar mo bizen diboute ek mars v er delegasion la? Usa mo b izen res lor mo tronn, fer zot vinn fer 
reverans divan mwa?  
MAZOR TRANKIL: Ou, ou Anperer nou pei. Sef delegasion Rouspoutik li zis enn senp minis. Li normal ki ou 
bizen res dan ou plas pou montre ou siperyorite.  
ZENERAL MAKBEF: T o sir sa pa pou ofans zot?  
SERZAN BOUBOUL: Vot Altes, zot kapav refiz avoy de lekip foutborl. Ki pou ariv nou gran spektak kiltirel?  
ZENERAL MAKBEF: Trap mwa avan mo bez li.  
MAZOR TRANKIL: Bouboul, li pa enn kestion boul, li enn kestion dinite nasional.  
33 
 ZENERAL MAKBEF: To ena rezon  Mazor Trankil. Mem si zot pli for ki nou, zot bizen respekte nou dinite 
nasional! Zot bizen mars ver mwa, fer bann reverans protokoler, zot bizen... ( Amemtan delegasion 
Rouspoutik rantre par laport agos akonpagne par Mazor Kaskon tour. Zeneral Makbef vit -vit leve, li avans 
ver zot e ouver so lebra bien gran, fer akolad ar sef delegasion, lerla ar toule -senk manm delegasion. Dan 
lagam akolad li may Mazor Kaskontour, li realiz so erer, fer enn zes degoute, retourn ver sef delegasion ). 
Misie Kamarad Minis Afer -etranzer, li enn gran plezir pou mo lepep, mo gouvernman, mo fam - Madam 
Kamarad Enperatris -Minis Kondision Femininn - ek momem pou resevwar lor nou later ospitalie imanis -
sosialis bann zanfan senser ek devwe gran patri sosialis -imanis -enternationalis.  
MINIS ROUSPOUTIK: ( Ar enn aksan etranze, roul bann "r" ) Mo pe amenn ar mwa enn mesaz solidarite, lape, 
korperasion ek fraternite lepep ek gouvernman mo pei. Mo porter enn mesaz personel ki Misie Kamarad 
Prezidan omnisian ek omnipwis an mo pei finn avoy ou Alt es enperyal. Li finn dir mwa dir ou ki li apresie 
boukou ou politik netralis -sosialis -imanis -enternasionalis. Ou desizion pou fou deor bann reaksioner finn 
bien aplodi par lepep Rouspoutik.  
ZENERAL MAKBEF: Zot konn mwa?  
MINIS ROUS POUTIK: Vot Altes, ou non dan labous ek leker tou sitwayen nou pei. Dan bann lekol, nou finn 
desid pou entrodir enn liv ki pou retras ou lavi ek ou gloriez revolision. Dayer Misie Kamarad Prezidan nou 
pei finn dir mwa envit ou pou enn vizit ofisiel dan nou  pei pou ki nou kapav rese r bann lien istorik ant nou 
de lepep ek nou de pei.  
ZENERAL MAKBEF: Be kifer gouvernman ou pei finn donn azil politik Kapitenn Lipotik?  
MINIS ROUSPOUTIK: ( Pa ti atann enn kestion osi direk .) Hen! Be ... ( Li tourn ar so bann konsey e. Zot mim 
enn ti konversa sion. ) Kapitenn Lipotik finn reysi anbet anbasader nou pei. Dayer kan nou finn konn laverite 
nou finn desid pou limoz li. Akoz samem mo finn vini personelman pou explik ou sitiasion ek pou garanti ou 
ek ou gouvernman nou soutien e nkondisionel. Pou montre o u nou bonn volonte nou finn obliz Kapitenn 
Lipotik kit nou pei.  
ZENERAL MAKBEF: ( Ar satisfaksion ) Ah!... Be kot li ete?  
MINIS ROUSPOUTIK: Li finn sove, li finn al Yangkidola.  
ZENERAL MAKBEF: Yangkidola!  
MINIS ROUSPOUTIK: Bann Yang kidola reaksioner finn ast e li. Zot pe ed li pou ranvers ou. Me pa traka nou 
Servis Sekirite pe okip li.  
ZENERAL MAKBEF: Ki ou ole dir?  
MINIS ROUSPOUTIK: Chak! Chak! ( Ar so lame lor so likou li fer mouvman koumadir pe koupe ar razwar .) 
ZENERAL MAKBEF: Chak ! Chak! ( Li fer mem mouvma n) Zoli lide! Chak! Chak!  
SERZAN BOUBOUL: Misie Kamarad Minis Afer Etranzer, ou pou avoy de lekip pou mach sa semenn la?  
MINIS ROUSPOUTIK: De lekip! Nou kapav avoy dis si ou'le.  
SERZAN BOUBOUL: Dis! Be... Kimanier pou fer zot tou zwe anmemtan?  
ZENERAL MAKB EF: Bouboul! Mo kwar enn boul finn tom lor to latet.  
SERZAN BOUBOUL: Wi Vot Altes!  
MINIS ROUSPOUTIK: Gouvernman Yangkidola pe arm bann mersener pou ranvers ou pouvwar lezitim 
popiler sasialis -imanis. Dapre nou servis sekre zot pou  servi baz militer lor Mol a pou fer enn landing. Lape 
ek stabilite menase.  
MAZOR TRANKIL: Vot Altes! ( Li al koz dan so zorey .) (Zeneral Makbef redi. Trouve lor so figir ki li pa dakor ). 
ZENERAL MAKBEF: Mazor Trankil. Res trankil ... To pa kone li malelve ko z dan zorey divan dimoun. 
Delegasion Rouspoutik finn vinn isi ar enn mesaz solidarite, led, lape, korperasion ek fraternite ... To bann 
soupson zot san fondman... ( Ar Minis Rouspoutik ) Eskiz sa ti ensidan la... Mo antoure ar bann enkonpetan ... 
Mazor Trank il, to responsabilite se l agrikiltir ki enn fayit. Prodiksion finn diminie, pri pe monte, ena peniri... 
Olie to okip lagrikiltir, olie to fer bann pares travay, to ole okip sekirite... Sekirite enteryer ek exteryer sa mo 
problem sa...  
MINIS ROUSPOUTIK: Si ou permet mwa Vot Altes. M o finn vini ar enn propozision ferm. Nou okouran bann 
difikilte ekonomik ou pei. Mo gouvernman ena enn propozision pou fer ou gouvernman. Nou dispoze avoy 
enn gran kargezon manze dan ou pei. Anplis nou ofer ou nou bann exper anmat ier agrikol... Si neseser nou 
kapav vann ar ou gouvernman pou enn pri derizwar bann trakter spesial pou prodiksion ek rekolt dible.  
MAZOR TRANKIL: Me nou pa prodwir dible; nou prodwir ek manz diri isi.  
ZENERAL MAKBEF: Mazor Trankil. To pa trouve ki to lati tid li reaksioner. To pe a npes developman 
34 
 enternasionalis -sosialis -imanis. ( Li telman ankoler ki li rekoumans touse e trangle. Li larg lekor dan lebra so 
fam. So bann minis tini li, lev li al poz li lor so tronn .) 
MADAM MAKBEF: Mo finn dir zot ki so lasant e frazil. Fale pa kontredi r li (Li al tap -tap so ledo ) Kalme twa 
gate... Misie Kamarad Minis Afer Etranzer... Aksepte exkiz mo mari... Li fatige! Li travay tro. Mo sir ki li 
dakor ar ou me mo pa kwar ki li bon ki sa sesion travay la kontinie. Mo kwar li me yer ki nou fixe enn nouvo 
renion pou dime. Son Altes Enperyal bizen repoze.  
MINIS ROUSPOUTIK: Madam Kamarad Enperatris -Minis Kondision Femininn se ar gran tristes ki mo trouv 
soufrans flanbo revolision. Nou diskision pa plis prese ki lasante Son Altes Enpe ryal... Sel zafer nou bize n 
azir vit. Sinon bann Yangkidola pou profit maladi... pardon... endispozision gid ek far revolision pou fann zot 
pikan.  
SERZAN BOUBOUL: Si lepep pa gagn zot spektak kiltirel zot kapav sayde ar Lipotik. Sa pa kapav atann.  
MADAM MA KBEF: To ena rezon Serzan Bouboul. Amenn delegasion dan to biro pou okip sa.  (Bouboul ek 
delegasion Rouspoutik fer bann reverans e lerla zot sorti... ) Mazor Trankil, kifer sak -fwa to provok l akoler 
mo mari?  
MAZOR TRANKIL: Mo fer mo devwar selon mo konsians  Madam!  
ZENERAL MAKBEF: To  trouve kouma li rezenbe?  
MAZOR TRANKIL: Non Vot Altes. Ou kone ki mo finn touzour azir selon ou dezir. Mo kwar li mo devwar dir 
ou ki mo panse sirtou kan mo kone ki dimoun pe mal konsey ou.  
ZENERAL MAKBEF: ( Kouma enn zanfan gate patetik .) Ala li rekoumans e! 
BOULTANG/MAZOR KASKONTOUR: Mazor Trankil, li pa ler pou diskite. Nou Anperer pa pe santi li bien.  
MAZOR TRANKIL: Zot, zot anvi res trankil. Mwa mo finn ase res trankil.  
MADAM MAKBEF: Be ki tole?  
MAZOR TRANKIL: Mo pa dakor ki no u met nou desten dan lame etranze. Nou kapav rezoud nou problem si 
nou ena volonte.  
MADAM MAKBEF: Dapre twa nou pa ena volonte.  
MAZOR TRANKIL: Nou pa pe fer seki bizen fer.  
MAZOR KASKONTOUR: To pe kritik nou travay?  
MAZOR TRANKIL: Eski nou pe fer seki bize n fer?  
MAZOR KASKONTOUR: B izen fer! Bizen fer! Ki bizen fer?  
MAZOR TRANKIL: Mo finn deza soumet enn dokiman ki exprim mo lide klerman. Zot finn pran lapenn lir li?  
BOULTANG: Sa kouyonad la? Li pa vo papie lor ki finn ekir li. Bel bel lide me mo bann exper finn dir mwa ki 
to plan re lans ekonomik li pa realis... To bann lide lor liberte ek demokrasi, li sibversif. Sa pou amenn 
dezekilib ek dezord. To plan tro politik. Seki bizen se disiplinn ek sakrifis.  
MAZOR KASKONTOUR: Mo trouv sa plan la reaksioner. To kw ar ki kapav devlope san en n gran frer sosialis -
imanis? To konsepsion ideolozik li bankal, li ti -bourzwa, li ignor enternasionalis -sosialis -imanis, kouran 
progresis dan lemonn modern. Kot kapav fer sosialis dan enn sel pei?  
MADAM MAKBEF: To pa onte to pe la ger kan nou Anperer malad.  
MAZOR TRANKIL: Madam depi kan ou finn vinn enterpret nou Anperer?  
MADAM MAKBEF: Mo peyna kont pou rande ar twa. Li mo devwar soutenir ek defann mo mari.  
ZENERAL MAKBEF: Bien koze gate! To tousel kapav dres li.  
MAZOR TRANKIL: Zen eral ... Pardon. Vot Altes  (ironik) . Nou pei dan enn sitiasion grav. Pa ler pou perdi letan 
lor bann problem segonder.  
MAZOR KASKONTOUR: Sitiasion grav akoz twa. Si to ti fer to travay kouma bizen, olie perdi to letan ar teori, 
pa ti pou ena problem. Verit ab problem se twa. Laprati k kamarad, sa ki to bizen aprann.  
MADAM MAKBEF: ( Ar Zeneral Makbef ) Gate! Pa ekout so bann gran -gran koze. Tou so zoli teori se zis parski 
li zalou to pouvwar. Li ti pou kontan pran to plas lor tronn ek lor... to lili.  
ZENERAL MAK BEF: Kisasa! ( Li leve tout swit) 
MADAM MAKBEF: Mo pa finn dir twa nanye gate parski mo pa ti ole fatig to latet. Li finn rod fer galan ar 
mwa.  
MAZOR TRANKIL: Mansonz! Mansonz!  
BOULTANG/MAZOR KASKONTOUR: Shame! Shame  
(Enn dezord - Tou dimoun pe koz anmemtan )  
MADAM MAKBEF: So lespri bien malsen. Li kone komie mo kontan twa. Li finn vinn rakont zistwar lor twa... 
35 
 Bann zistwar terib... ayo, mo prefer pa koze. ( Li fer sanblan li pe plore .) 
BOULTANG/MAZOR KASKONTOUR: Shame! Shame!  
MAZOR TRANKIL: Vot Altes, pa kwa r sa. Laverite se.. . 
ZENERAL MAKBEF: Trankil! Trankil! Pa azout nanye lor mo soufrans  ki deza pe pez lor mwa kouma enn 
montagn... Bizen pran enn desizion toutswit?  
MAZOR TRANKIL: Les mwa omwen donn mo version.  
MAZOR KASKONTOUR: To pa finn fer nou Anperer a se dimal? To'le tou rn kouto la dan so blesir. Mo 
propoze fer fiziy li!  
MADAM MAKBEF: Non!... Sa enn pinision tro dous. Les li dan mo lame. Mo ena enn pli bon lide pou ranz so 
kari.  
(Tou lalimier lor lasenn tengn. Lasenn plonze dan lobskirite. Enn spotlayt alime, montre nou S ooklall dan enn 
kwen lasenn .) 
ENN DIMOUN DAN LODIANS: Eta piaw! Ki to pe fer la?  
SOOKLALL: Mo finn desid pou pran konze permanan... Pa kapav res dan sa kavern Ali Baba la. Bizen ena fiel 
pou res dan sa lanfer la. Bann la pe manze ant zot  kouma bann reken a fame. Kout kouto dan ledo, sa lor 
meni toulezour. Deor lafen pe amar trip. Kisannla ti dir sa? "Trip Sere, Lagorz Amare!" Lipotik exper lor fer 
koustik finn fini form enn gouvernman anekzil. Dirizan Yangkidola finn donn li tou baking. Pi tay pe fane 
kouma k onfeti. Isi Kaskontour pe debrouy so difil. Li exper lor vey tonbaz. Paret koumadir so sime kler. Li 
finn fini vinn nimero trwa... Ki zot dir? ... Kisannla nimero de?... Zot pa finn trouve. Kondision femininn pe 
amelior so pozision. Libe rasion beta! Ki zot  ti kwar? Sa, so deziem pa ankor ne. Enn larme pa ase pou tengn 
so dife. Pov Mazor Trankil! Li finn tom dan so piez. Tou bann ki finn refiz fer li plezir finn fini parey... 
Kimanyer mo'nn sape? Mo pa finn sape. Mo finn konn fer li plezir ... Zot pale kwar m wa? Ki mo pou dir zot? 
Tou manier sa li enn zafer prive ... Be kifer mo pe koze? Si li ti anvi fer so tralala zis pou so plezir personel 
mwa mo ti pou bos tayt. Me kan tralala finn vinn taktik politik, mo kwar prive ek piblik finn melanz e. Mazor 
Trankil li  tro prop e li tro kwar dan prensip... Ala aster li pou pas kord. Mo ti dir li pa kapav fer okenn 
sanzman par andan. Tou finn tro pouri. Bizen kraze pou rekonstrir! Pou mwa ena enn sel solision. Tir e‚ depi 
isi. Sirman zot pe panse ki, ko uma lera ki pe kit bato ki pe koule, mo pe tire. Mo pa dimann zot seki zot 
panse. Kan tou sa natak la finn fini, kikfwa nou pou zwenn. Salam ( Li sorti .) 
(Spotlayt ekler enn santer ar so lagitar. Li sant "Kaise Belona")  
Enn peser ki so lalinn san lamson,  
Enn kouper ki so lase rp pa fite,  
Planter ki so later ipoteke  
Dan enn lemonn ki pa pe tourn bien ron.  
Kaise belona do koko?  
 
Enn lalanp ki napeyna petrol,  
Enn labouzi ki napeyna lames,  
Enn loto ki pe dibout lor de kes  
Dan enn lemonn kot tou finn vinn bien dro l. 
Kaise belona do koko?  
 
Dan enn vilaz kot karya pe fer nik,  
Dan enn vilaz kot bann vie pe plore,  
Dan enn maray kot zanfan pe kreve  
Dan enn lemonn kot jab pe fer piknik.  
Kaise belona do koko?  
 
Kan nou zanfan oblize bes latet,  
Kan pie kiltir raport bann fr i amer,  
Kan konesan s pe fer dimoun vinn fier  
Dan enn lemonn kot reken pe fer fet.  
Kaise belona do koko?  
 
36 
 Kan labrim pe anpwazonn gramaten,  
Kan lalinn pe zet lonbraz lor soley  
Kan montagn pe tranble kouma enn fey  
Dan enn lemonn kot dimoun mor defen.  
Kaise b elona do koko?  
 
Dan enn pei kot enmi fer mari,  
Kot vale etranze pe dirize,  
Kot dinite, respe finn anvole  
Dan enn lemonn kot bann fri pe pouri.  
Kaise belona do koko?  
AK 3  
Mem dekor ki Ak I ek II. Madam Makbef ek Mazor Kaskontour pe koze.  
MAZOR KASKONTOUR: V ot Altes madam Enpe ratris, ou kone ou kapav fer mwa konfians. Mo finn prouv mo 
lwayote anver ou ek ou mari.  
MADAM MAKBEF: Zame mo finn soupsonn twa. Mo zis soke par seki to pe dir mwa. Mwa zame mo finn 
pans enn zafer parey.  
MAZOR KASKONTOUR: Mo pe sey trou v enn solision poli tik pou rezoud enn problem ki pe anpire.  
MADAM MAKBEF: Dan ki fason li pe anpire Mazor Kaskontour?  
MAZOR KASKONTOUR: Ou finn lir sa trak sibversif ki pe sirkile dan pei depi semenn dernier?  
MADAM MAKBEF: Non. Ki ena ladan?  
MAZOR KASKONTO UR: Lipotik pe dima nn popilasion souleve kont nou Anperer. Ena enn long paragraf lor 
ou. Bann latak personel.  
MADAM MAKBEF: Eski mo mari kone?  
MAZOR KASKONTOUR: Mo finn prefer pa dir li nanye. Depi enn tan ou kone li nepli kapav tini presion. 
Kouma enn ti problem lev latet l i koumans kime ar laraz. Apre li tom san konesans. Mo prefer evit donn li 
plis traka. Dan enn sitiasion parey bizen pran bann desizion ferm. Zafer prese. Pa kapav perdi letan. Zis nou 
de...  
MADAM MAKBEF: Nou de! Ki to'le dir?  
MAZOR KASKO NTOUR: Oumem nimero  de dan pei. Mwa mo nimero trwa dan yerarsi. Kouma nimero enn 
endispoze li normal ki nimero de ranplas nimero enn ek nimero trwa ranplas nimero de... ( ezite ) ziska ki 
nimero enn geri.  
MADAM MAKBEF: Eski nimero enn dakor?  
MAZOR KASKONTOUR : Nimero de plis ka pav persiad li.  
MADAM MAKBEF: Bann lezot minis?  
MAZOR KASKONTOUR: Mo finn fini koz ar zot. Zot tou dakor. Li enn kestion sirvi... Mo finn zwenn 
anbasader Rouspoutik. Li osi li trouve ki si pa pas alatak vit sitiasion pou pouri plis. Rezi lta: Nou nepli pou 
kapav kontrol sitiasion ditou. Vot Altes, lakle dan ou lame.  
MADAM MAKBEF: Mo lame? Dan lame enn fam? To kwar ki bann zom pou aksepte ki direksion dan lame 
enn fam?  
MAZOR KASKONTOUR: Sa bann prezize zom -fam finn fini disparet. Okontrer e nn fam li pou enn p li bon 
senbol inifikater. Otomatikman nou pou ralie 50% nou popilasion. Bann zenn zan ki toultan kontan vener 
zoli fam pou swiv lizie ferme.  
MADAM MAKBEF: To kwar sa?  
MAZOR KASKONTOUR: Mo pa kwar! Mo sir! Tou bann zenn zan reve pou gagn enn fam kouma ou. D an zot 
leker oumem fam model, fam ideal. Si ou dir zot marse zot pou marse. Pou bann vie ou senboliz fertilite, 
labondans.  
MADAM MAKBEF: Fertilite! Labondans!  
MAZOR KASKONTOUR: Fam, samem Laxmi! Li lalimier dan lakaz. Aster mazine kan sa  lalimier la kouman s 
ekler pei. Fam reprezant stabilite ek lamour. Pei bizen stabilite ek lamour. Akoz samem mo kwar ki se ar ou 
prezans e ar ou lenflians ki nou kapav bar Lipotik ek so bann konploter.  
37 
 MADAM MAKBEF: Kanpagn Lipotik pe morde?  
MAZOR KASKONTO UR: Normal so kanpa gn pe morde. Li pe atake. Li finn gagn foul baking Yangkidola e li pe 
fann lamone. Nou pa pe mem kont -atake. Nou lor defansiv. Ou kone ki dimoun mars ar seki for!  
MADAM MAKBEF: Kifer lepep finn sanze? Zot ti foul dakor ar nou kan nou ti ranvers lerwa. Mo m ari ti vinn 
zot ero, zot Zoro, zot bondie. Kifer zot finn sanze?  
MAZOR KASKONTOUR: Lepep swiv kouma enn troupo. Nou Anperer nepli enspir zot. Lipotik pe promet zot 
later, travay, manze, ledikasion gratis e meksinn gratis. Dimoun finn tom  dan so piez. Lipot ik ena mem enn 
stasion radio klandesten. Toulezour li koz ar dimoun dan zot lakaz.  
MADAM MAKBEF: Be kifer nou pa fer parey. Anou itiliz radio ek television pou fer nou propagann.  
MAZOR KASKONTOUR: Dimounn nepli ekout nou radio. Bann prog ram radio klandeste n Lipotik plis nisa. 
Dimoun prefer ekout li.  
MADAM MAKBEF: Be kifer nou pa brouy so lemision?  
MAZOR KASKONTOUR: Nou finn seye ar bann laparey ki gouvernman Rouspoutik finn donn nou. Lipotik so 
lekipman plis perfeksione. Detout fason nou laparey finn kase. Depi de semenn nou pe atann piesderesanz.  
MADAM MAKBEF: Anou servi larme pou kraz zot.  
MAZOR KASKONTOUR: Kisannla?  
MADAM MAKBEF: Tou seki pe ekout program Lipotik!  
MAZOR KASKONTOUR: Larme divize. Ena partizan Lipotik. Zot pe koumans gron gne. Zot kwar ki Li potik 
tousel ena kapasite amenn stabilite dan pei. Ena bann partizan Mazor Trankil.  
MADAM MAKBEF: Mazor Trankil! Me li nepli la!  
MAZOR KASKONTOUR: So lekor nepli la... me so lespri bien prezan.   
MADAM MAKBEF: Be mazorite lwayal ar nou.  
MAZOR KASKONTOUR: Sa mem gro problem! Mo kwar nou anminorite. Si nou pa azir vit nou zafer pa pou 
bon. Sak minit ki pase pe agrav nou pozision. Sel solision...  (Tann enn tapaz pa ) 
MADAM MAKBEF: Shouut! Kikenn pe vini!  
MAZOR KASKONTOUR: Reflesi lor seki mo fi nn dir ou.  
(Zeneral  Makbef rantre par laport adrwat. Li finn met enn dezabiye lor so pizama, pantouf dan lipie, enn 
bone lor latet)  
ZENERAL MAKBEF: ( Enn ton plengn -plengne ) Gate... Kifer to finn kit mwa tousel?  
MAZOR KASKONTOUR: Bonzour Vot Altes. Eski ou santi ou enpe bien?  
ZENERAL MAKBEF: ( Ar lotorite ) Enpe bien? Mo tre bien! Zot anvi mo mor pou zot pran mo plas?  
MADAM MAKBEF: ( Al ver li e kares so lazou ) Kifer to koz koumsa gate? To kone nou tou bien kontan twa.  
ZENERAL MAKBEF: ( Ton plengn -plengne ) Mo fa tige. Mo dekouraze.  Dimoun tro nimakaram. To'nn tande 
seki sa salte Lipotik pe dir lor nou.  
MAZOR KASKONTOUR: Pa pran sa kont Vot Altes.  
ZENERAL MAKBEF: ( Ar koler, otoriter ) Pa pran zot kont? Zot pa pran nanye kont. Akoz samem nou pei dan 
sa bez la. Zot to u bann enkonpetan. Bann enkapab. ( Li tourn ver so fam e adopte enn ton plengn -plengne ) 
To trouve mo gate, akoz sa bann la komie mo bizen soufer? ( Li resanz ton e sanfwala li koz ar koler ) Mo pou 
kraz zot, mo pou desir zot, mo pou detrir zot ... mo... mo...  mo...  
MADAM MAKBEF : Wi mo gate. Enn ti problem pasaze sa. Tou pou korek biento.  
ZENERAL MAKBEF: Zis to tousel mo kapav fer konfians. Bann lezot la zot bann oportinis, bann zalou, bann 
anbisie.  
MAZOR KASKONTOUR: Vot Altes!  
ZENERAL MAKBEF: ( San mem get li ) To ankor lamem twa?  
MADAM MAKBEF: Get sa gate. Retourn dan to lili. Dokter finn dir twa res lor lili.  
ZENERAL MAKBEF: Bann dokter! Zot tou bann fos! Zot tou bann fos! Zot pa konpran nanye. Zot nek donn 
meksinn. Mo vant finn vinn kouma letazer lafarmasi... Mo prefer mo konsey e spiritiel.  
MADAM MAKBEF: Zot kone ki bon pou twa. Zot pou geri twa.  
ZENERAL MAKBEF: Zot pa konpran nanye. Tanka -mwa bizen fiziy zot tou. Zot nek pans kas. Pa mwa ki 
malad. Pei ki malad. Dimoun finn vinn pagla. Zot pe ekout propagann ba nn tret. Larme ki m alad. 
Kaskontour ar so gran lagel pa pe kapav met lord ek disiplinn dan larme. Enkapab! Zot tou bann enkapab. 
Lepep malad, larme malad, lekonomi malad, bann sef malad... Apre sa zot gagn toupe donn mwa meksinn.  
MADAM MAKBEF: Kalme twa!  
38 
 ZENERAL MAKBEF: Ena enn sel solision. Nou bizen kas tou lakor ar Rouspoutik. Yangkidola se nou veritab 
alye. Mo finn mal fer ekout Kaskontour. Si mo pa ti ekout li, zordi mo ti pou ena baking Yangkidola. Lipotik 
pa ti pou kapav fer so dezord.  
MAZOR KASKONTO UR: Vot Altes!  
ZENE RAL MAKBEF: Sel solision! Gate, mo ena enn mision spesial pou twa. Pran enn delegasion al 
Yangkidola. Dir zot ki nou regret nou erer. Nou pou fou bann Rouspoutik deor e nou pou repran Kotsa pou 
donn zot. Garanti zot tou fasilite ki zot b izen.  
MAZOR KASKONT OUR: Vot Altes!  
ZENERAL MAKBEF: Fer dir Anbasader Rouspoutik ki li ena 24er pou ki li ek so bann konseye kit pei. ( Li mont 
lor podiom, li al asiz lor so tronn ). Apartir zordi nepli pou ena minis. Mo tousel pou dirize. Tou minister pou 
sou mo kontrol. Sel s olision se enn pouvwar for. Donk bizen enn zom for, enn zom ki kapav enpoz so 
volonte... Enn zom for...for...for...kouma mwa. ( Li gagn enn kriz touse. Personn pa avans ver li. Madam 
Makbef diboute‚ get li. ) Mo tousel kapav sov lasitiasio n. Mo enn zom provi dansiel. Mo tousel kone ki bizen 
fer. Mo tousel ena lespri ek experyans. Mo tousel kone, mo tousel kapav... Mazor Kaskontour!  
MAZOR KASKONTOUR: Vot Altes!  
ZENERAL MAKBEF: Reyni leta -mazor larme. Mo bizen koz ar zot. Zot pou ekout mwa ... Mo finn fini dir 
Lipotik mo aksepte negosie ar li. Mo aksepte fer li vinn mo premie -minis avek plen pouvwar. Bizen 
rekonsiliasion nasional. ( Koumadir enn dimoun ki dan enn rev, li leve, desann depi podiom mars ver laport 
adrwat .) Nou bizen viv dan lape, la korite, larmoni, fr aternite ... Mazor Trankil! Kot Mazor Trankil?  
MADAM MAKBEF: Gate, kifer to koz koumsa! To kone Mazor Trankil ti komet enn gran traizon...  
ZENERAL MAKBEF: Mo'le Mazor Trankil, mo'le Sooklall. Sooklall, Sooklall kot twa? ( Kouma enn zanfan  gate, 
li ena sangl o dan so lavwa ) Sooklall... ( li baye ) Mo pe gagn somey... Bonswar... Mo bizen konsilte mo 
konseye spiritiel. ( Li sorti adrwat. ) 
MAZOR KASKONTOUR: Ou pa dakor ar mwa ki napeyna lot solision?  
MADAM MAKBEF: Mo pa sir mo pou kapav...  
MAZOR K ASKONTOUR: Pa bizen  ou trakase ... Nou bizen ou kouma enn senbol pou donn lenpresion ena 
enn gran sazman dan kontinwite. So lenpak sikolozik pou enportan. Enn fam alatet nou pei! Mo sir nou pou 
ralye mazorite. Pa trakase. Mwa mo pou la pou soutenir ou, pou  fer tou travay dir , pou fer ou plezir... pou 
donn satisfaksion.  
MADAM MAKBEF: Be mo mari!  
MAZOR KASKONTOUR: Les li gard tit Anperer. Me pran veritab pouvwar dan ou lame. Pouvwar ek bote 
ansam samem ki pou tir nou dan petren. ( Li mars ver Madam Makbef trap  so lame .) Fer mwa konfians. Ou 
pou trouv anmwa enn serviter lwayal. Vini mo montre ou enn zafer. ( Li ris Madam Makbef zantiman ver 
tronn. Madam Makbef pa montre okenn rezistans ) Asize! ( Madam Makbef asize .) Se sa ou plas. Ou finn ne 
pou dirize.  
(Serzan Bo uboul rantre atout vites par laport agos. Ler li trouv sa senn la, li get zot ar etonnman. Madam 
Makbef ek Mazor Kaskontour zene. Madam Makbef leve depi lor tronn. Ena enn moman silans. Tou dimoun 
anbarase.).  
SERZAN BOUBOUL: Kot nou Anperer?  
MAZOR KASKONTO UR: Bouboul mo bon kamarad, mo ena enn zafer serye pou koz ar twa.  
SERZAN BOUBOUL: Taler nou koze. Mo bizen koz ar nou Anperer avan.  
MAZOR KASKONTOUR: ( Paret trakase ) Kifer?  
SERZAN BOUBOUL: Enn zafer pa korek pe arive. Mo bizen koz ar nou sef.  
MADAM MAKBEF : Mo mari bien mala d serzan Bouboul. Ou kapav dir mwa ki ena. Fode pa deranz li, fode pa 
fatig li. Li pou plis malad.  
MAZOR KASKONTOUR: Akoz samem mo bizen koz ar twa ansekre. Nou, Madam Enperatris ek momem, nou 
panse ki si...  
SERZAN BOUBOUL: Eski nou Anpe rer kone?  
MAZOR KAS KONTOUR: Bouboul mo pe sey fer twa konpran, mo kamarad, ki pa kapav dir li nanye.  
SERZAN BOUBOUL: Nou Anperer pourtan finn dir mwa vinn dir li tou.  
MADAM MAKBEF: Taler nou dir li. Asterla  mo bizen ki ou ou konpran tou.  
SERZAN BOUBOUL: Ki  ena pou konpran? M o finn konpran tou!  
MADAM MAKBEF: Pa les ou lizie anbet ou. Seki ou kwar kikfwa pa vre...  
39 
 SERZAN BOUBOUL: Mo finn trouve ar mo lizie. Mo bizen kwar.  
MAZOR KASKONTOUR: Bouboul, mo kamarad, mo konn to lwayote anver nou anperer. Me sitiasio n pe 
sanze. To bize n sanze.  
SERZAN BOUBOUL: Bizen dir li ki sitiasion finn sanze.  
MAZOR KASKONTOUR: Kifer bizen dir li? Anou pran desizion, anou azir, lerla nou dir li.  
MADAM MAKBEF: ( Sey servi so sarm lor Bouboul ) Bouboul, mo kone ou bien kontan mwa e ou bien kont an 
nou Anperer, parey kouma mo bien kontan li ek mo bien kontan ou...  
SERZAN BOUBOUL: Pa koz koumsa Madam, ou fer mwa gagn timid.  
MADAM MAKBEF: Kifer ou bizen timid. Enn bel zom kouma ou. Ou frengan, ou for, ou zoli.  
SERZAN BOUBOUL: Mo... Mo... zo li! 
MADAM MAKBEF : A Bouboul! Pa dir mwa ki ou pa kone ou zoli. Mo sir tou bann fam dan nou pei rev ou 
touleswar.  
SERZAN BOUBOUL: ( Fer zes enn dimoun ki bien timid me exite. ) Madam...  
MAZOR KASKONTOUR: Bouboul, to kone sitiasion finn sanze.  
SERZAN BOUBOUL: Wi! 
MAZOR KASKON TOUR: Donk bizen azir vit?  
SERZAN BOUBOUL: Wi!  
MAZOR KASKONTOUR: Pa kapav perdi letan?  
SERZAN BOUBOUL: Bizen enform nou Anperer vit!  
MAZOR KASKONTOUR: ( Perdi pasians ) Gete Bouboul!  
MADAM MAKBEF: ( Ar Kaskontour ) Les mo koz ar li! Bouboul esk i ou kontan nou Anperer?  
SERZAN BOUBOUL: Wi Madam!  
MADAM MAKBEF: Eski ou anvi so bienet?  
SERZAN BOUBOUL: Bien sir Madam.  
MADAM MAKBEF: Ou dakor ar mwa ki nou bizen ed nou Anperer?  
SERZAN BOUBOUL: Wi Madam.  
MADAM MAKBEF: A Bouboul! Ou lizie! Ou lizie zoli.. . Personn pa fin n dir ou sa?  
SERZAN BOUBOUL: Wi Madam... Mo'le dir non madam.  
MAZOR KASKONTOUR: Bouboul get sa! Eski sitiasion finn sanze?  
SERZAN BOUBOUL: Wi mazor.  
MAZOR KASKONTOUR: Dan lager kan sitiasion sanze, ki bizen fer?  
SERZAN BOUBOUL: ( Fer enn zef or pou reflesi ) Bizen... Bizen sanz taktik.  
MAZOR KASKONTOUR: Eski nou bizen sanz taktik?  
SERZAN BOUBOUL: Wi Mazor.  
MAZOR KASKONTOUR: Ki nouvo taktik nou bizen anplwaye?   
SERZAN BOUBOUL: Nou bizen enform nou Anperer.  
MAZOR KASKONTOUR: ( Agase ) Ayo Bondie!  
MADAM MAKBEF: ( Zantiman ) Ki bizen enform nou Anperer?  
SERZAN BOUBOUL: Bizen dir li ki Sooklall enn tret.  
MAZOR KASKONTOUR/MADAM MAKBEF: Ki to dir?  
SERZAN BOUBOUL: Mo ena prev!  
MAZOR KASKONTOUR: Ki prev to ena?  
SERZAN BOUBOUL: Sooklall, prefere nou Anperer, finn bien kouyon n tou dimoun.  
MADAM MAKBEF: Sooklall! Ki li finn fer?  
SERZAN BOUBOUL: ( Fier ki li konn plis ki lezot ) Toultan mo ti pe dir nou Anperer pa fer li konfians. Olie li 
ekout mwa, li finn prefer ekout so leker.  
MAZOR KASKONTOUR: Ki Sooklall finn fer? 
SERZAN BOUB OUL: ( Li mem pa ekout kestion Kaskontour. Li kontinie koz ar Madam Makbef ). Pou reysi fer 
so travay malang, li finn konn pas bagou. Nou Anperer finn tom dan so piez. Olie li ekout so bann veritab 
serviter lwayal, li finn les enn fatra vorye n manz so krann.  Mo ti kone sa pou arive.  
MADAM MAKBEF: Ki finn arive?  
SERZAN BOUBOUL: ( Li kontinie koze kouma enn dimoun fristre ki pe gagn satisfaksion pou enn fwa dan so 
lavi). Samem ki arive kan bann gran pa ekout bann piti. Mo ti santi ki pa kapav fer  Sooklall konfia ns. Li enn 
40 
 tro gran triyanger. Li finn servi so lenflians pou met nou Anperer dan siro. Tou seki li ti pe dir, nou Anperer ti 
pe aksepte. Koumadir enn mazisien, li finn manitiz li, fer li manz tout sort kalite boul, fer li aval tout sort 
kalite koulev. Li finn konn apiy lor so gran febles. Mo'si mo ti kapav fer parey. Me li ti prefer Sooklall. Aster 
gete ki finn arive.  
MADAM MAKBEF: Ki finn arive?  
SERZAN BOUBOUL: Zame zot ekout mwa. Zot fer koumadir mo enn gon...  
MAZOR KASKONTOUR: ( Bien otor iter) Serzan Bou boul! Attention! ( an Angle ) (Serzan Bouboul drese kouma 
enn solda divan so sef. ) Serzan Bouboul ki finn arive? Enn lord! Koze!  
SERZAN BOUBOUL: ( Kouma enn zanfan ki pe resit so devwar par ker. ) Serzan Bouboul reporting sir! Sooklall 
tret fin n organiz enn ba nn sibversif. Zot pe kasiet dan montagn. Zot arme ar fizi ek mitrayez.  
MAZOR KASKONTOUR: Kot zot finn gagn zarm?  
SERZAN BOUBOUL: Plizier santenn solda finn dezert larme ek finn al zwenn zot. Dan sertenn rezion nou pei, 
bann kazern vid.  
MAZO R KASKONTOUR: Ki fer zot pe fer sa?  
SERZAN BOUBOUL: Zot dir ki zot bann eritie Mazor Trankil. Zot apel zot mouvman "Fron Trankilis".  
MADAM MAKBEF: Ki zot ole?  
SERZAN BOUBOUL: Zot dir ki nou finn vann pei ar etranze. Bizen liber pei.  
MAZOR KASKONTOUR: Zot ma rs ar Lipotik.  
SERZAN BOUBOUL: Non! Zot dir ki Lipotik 'si enn tret.  
MADAM MAKBEF: Tou dimoun tret! Zis zot ki bon... Sooklall ar zot?  
SERZAN BOUBOUL: ( Li rilax ) Kouma mo ti pe dir ou so leker zame ti ar nou. Mo ti santi sa depi 
koumansman.  
MAZOR KASKONTOU R: Attention! ( an Angle ) (Bouboul redrese ) Kisannla bann lider?  
SERZAN BOUBOUL: Ena Sooklall, ena Serzan Sitronel, ena Kapitenn Kanpes, ena Mazor Yapana.... ( Li fer enn 
zefor pou rapel ) ... Ena Sooklall...  
MAZOR KASKONTOUR: Sa to finn fini dir!  
SERZAN BOUB OUL: Bizen enfor m nou Anperer.  
MAZOR KASKONTOUR: ( Ton otoriter ) Serzan Bouboul! Kan enn sitiasion grav ki bizen fer?  
SERZAN BOUBOUL: Bizen azir.  
MAZOR KASKONTOUR: Avan azir ki bizen fer?  
SERZAN BOUBOUL: ( Fer zefor pou panse ) Bizen fer plan.  
MAZOR KASKONTOU R: Kisannla bize n fer plan?  
SERZAN BOUBOUL: Sef.  
MAZOR KASKONTOUR: Kan sef malad?  
SERZAN BOUBOUL: So adzwen.  
MAZOR KASKONTOUR: Kisannla adzwen?  
SERZAN BOUBOUL: ( Get zot koumadir li dan niaz ) Madam Enperatris -minis kondision femininn ek oumem.  
MAZOR KASKONT OUR: Bien! Se no u ki pou bizen fer plan?  
MADAM MAKBEF: ( Ar limem ) Sooklall mars ar zot? Domaz! Li fer lamour bien.  
MAZOR KASKONTOUR: Madam. Mo kwar ou bizen pran ou plas. ( Li trap Madam Makbef so lame, akonpagn 
li ziska tronn. Madam Makbef asize ar lapoz e k lotorite ) Koze  Madam. Desten nou pei dan ou lame. Nou 
finn tase ant marto ek lanklim. Bizen dezamors kriz la. Mo trouv enn sel solision. Bizen nou envit larme 
Rouspoutik vinn ed nou pou konbat bann... reaksioner feodal ki pe rod ranvers nou gouvernman pr ogresis -
sosialis -imanis. Lipotik finn brouy latet dimoun. Zot nepli kone kot laverite ete. Larme Rouspoutik kapav fer 
zot konpran.  
MADAM MAKBEF: Be Sooklall?  
MAZOR KASKONTOUR: Sooklall ek so bann, zot bann gosis ki obzektivman pe fer zwe ladrwat feodal 
reaksioner, ennmi l epep, pei, ek lanasion... Bizen kraz tou bann reaksioner.  
SERZAN BOUBOUL: Ki nou Anperer pou panse?  
MAZOR KASKONTOUR: Bouboul, nou Anperer pou pans parey kouma nou. Mo finn fini koz ar li. Li dakor. Li 
finn dir mwa fer travay la. Kan to obe ir mwa, fer koum adir to pe obeir nou Anperer. To finn bien konpran.  
SERZAN BOUBOUL: Wi sef!  
MAZOR KASKONTOUR: Mo finn fini dimann larme Rouspoutik entervenir pou sovgard liberte, demokrasi ek 
41 
 progre. Sa li enn entervansion enternasionalis -sosialis. Si nou pa fer sa, pou e na enn envazion Yankidola 
reaksioner enperyalis -kapitalis -fasis.  
SERZAN BOUBOUL: Wi sef!  
MADAM MAKBEF: Be mwa, ki mo rol dan tousa?  
MAZOR KASKONTOUR: Fer seki dir ou e tou pou pas bien. Oumem senbol nou nouvo pouvwar. Ar ou sourir, 
ar ou ta ndres feminen, a r ou sarm revolisioner ou bizen gagn leker tou dimoun pou zot soutenir nou lalit.  
MADAM MAKBEF: ( Enpe ezitan ) Si mo mari rant enn kou e li trouv mwa lor so tronn, li pa pou kontan. Mo 
kwar li meyer nou met li dan kou.  
MAZOR KASKONTOUR: Kife r? Ade nou pou p lis kapav diriz operasion la.  
MADAM MAKBEF: Si nou ole gagne, nou bizen ralye mazorite. Si mo mari mars ar nou, mo sir ki bann lezot 
kouma Boultang pou swiv.  
MAZOR KASKONTOUR: Pa traka pou Boultang ek lezot. Mo konn telma sekre lor zot bann  tranzaksion ki si 
mo terne, mo sir zot gagn lerim.  
SERZAN BOUBOUL: Mazor, mo kapav dir enn ti zafer?  
MAZOR KASKONTOUR: Wi Bouboul, koze.  
SERZAN BOUBOUL: Kan larme Rouspoutik vini, eski kapav organiz bann mach foutborl. Lepep bien kontan 
sa. Mo rapel lonta n kan nou ti pe organiz bann gran fet lor Stad Anperer Makbef I...  
MAZOR KASKONTOUR: Serzan! To kwar enn ler pou koz foutborl sa?  
MADAM MAKBEF: Serzan Bouboul finn donn mwa enn lide. Nou bizen enn kote san pitie pou bann 
organizater revolt. Me lot kote nou  bizen konn fer lepep so labous dou. Bann fet, bann mach foutborl, bann 
sirk, bann ekzekision piblik, bann parad, tou sa bann aktivite la, zot pou permet nou konsolid nou pouvwar. 
Lepep bizen jalsa. Nou donn li jalsa e li pou fou nou lape. Toultan mo mari dir sa...  
MAZOR KASKONTOUR: Get rezilta!  
MADAM MAKBEF: Ki rezilta?  
MAZOR KASKONTOUR: Nou bizen enn nouvo politik baze lor prodiktivite, disiplinn, senplisite, travay ek 
sakrifis. Sel fason. Lerla nou kapav ena enn larme for; lerla nou kapav grandi nou lenf lians dan larezi on. Ou 
ole vinn enn gran enperatris? Be fer mwa konfians. Disiplinn, sakrifis; sakrifis, disiplinn. Lepep pa bizen 
nanye apart sa.  
SERZAN BOUBOUL: Pa pou ena mach foutborl ditou?  
MAZOR KASKONTOUR: Non Bouboul. Foutborl se enn gaspiyaz lener zi. Lenerzi bize n servi pou amelior 
prodiksion.  
MADAM MAKBEF: Lor ki nou grander pou repoze?  
MAZOR KASKONTOUR: Lor zarm, lor fizi, lor bal.  
SERZAN BOUBOUL: Foul dakor ar bal. Nou Anperer toultan ti dir nou ki bann bal, bann fet, bann gran 
selebrasion, bann  gran defile, ba nn gran laprosesion e fedartifis zot egey leker lepep. Fer zot bliye zot traka.  
MADAM MAKBEF: Ar sa bann ti trik la li finn reysi gard enn ti plas dan leker dimoun. Zame li pa pou aksepte 
abolir so bann spektak.  
SERZAN BOUBOUL: Ou pe koz vr e. Nou Anperer t i toultan kontan bann zoli spektak. Kan li rant dan so loz 
spesial, tou dimoun leve e tap lame.  
MADAM MAKBEF: Bizen ki nou gagn li dan nou kan si nou ole gagn pouvwar partou. Nou servi so nom pou 
fer seki nou nou anvi ... ( Enn kou li paret trakase .) Mazor Kaskontour.  
MAZOR KASKONTOUR: Wi Madam!  
MADAM MAKBEF: Nou finn bliye enn kiksoz. Mo mari ena enn dosie konprometan lor sakenn parmi nou. Si 
li larg pese deor nou fini. Si li soupsonn kiksoz li kapav pas alatak avan nou. Fode pa ki li soupso nn kiksoz. 
Sel f ason! Nou bizen donn li lenpresion ki limem sef.  
MAZOR KASKONTOUR: Nou pa kapav gagn bann dosie la? Si nou detrir zot?  
MADAM MAKBEF: Lor la li finn pans tou posibilite. Kouma pou ariv li kiksoz, bann dosie la pou sorti ar gran 
fraka. Lor bo ukou kiksoz li f inn fer erer me lor la so sistem parfe. Momem mo pa konn nanye lor la. Sa se so 
gran sekre. Si nou ris li ar nou dousma -dousma nou kapav konn so trik ziska ki nou ariv dezamors so bom.  
MAZOR KASKONTOUR: Ki ena dan so dosie lor mwa?  
MADAM MA KBEF: Mo pa kone  me kan li finn sou enpe li kontan dir: "Kaskontour! Mo pou kas so konte". So 
bann espion finn bien fer zot travay. Kwar mwa! So servis sekre bien organize. Si li anvi fini twa, enn sel kou 
li kapav fer li.   
42 
 MAZOR KASKONTOUR: Li pa pou ole manz nou plan. L i anvi rekonsilie ar Lipotik, li anvi kas tou bann lakor ar 
Rouspoutik. Si mo les li, tou mo bann plan pou tom dan dilo. Bizen fer li aksepte mo plan.  
SERZAN BOUBOUL: Bizen dir li ki Sooklall...  
MAZOR KASKONTOUR: Bouboul, to enn zeni. Vini mo anbras twa...  Me wi. Nou anons li dabor ki Sooklall 
finn zwenn bann Trankilis. Sa pou fer li bwiy ar laraz. Lerla nou kapav fer li aksepte nou plan. ( Ar limem ) Wi, 
wi... sel solision. Nou finn sov. Mo zeni pou pran pouvwar; mo kapav pran direksion. Wi.. .Wi...Wi... 
Boub oul! 
SERZAN BOUBOUL: Wi Mazor.  
MAZOR KASKONTOUR: Bouboul al zwenn nou Anperer e rakont li tou.  
SERZAN BOUBOUL: Tou? Ou sir?  
MAZOR KASKONTOUR: Wi, Bouboul. Tou!  
SERZAN BOUBOUL: Rayto sef! ( Li sorti adrwat ) 
MADAM MAKBEF: To kwar li pa ti pref erab ki mo al ko z ar li momem? Kikfwa mo ti pou plis kapav konvenk 
li. 
MAZOR KASKONTOUR: Li pa ler pou konvenk li. Bizen fer li swiv nou. Mo plan li al bien pli lwen.  
MADAM MAKBEF: Ki to'le dir?  
MAZOR KASKONTOUR: Pou lemoman nou bizen li. Nou servi li... K ifer bizen parta z pouvwar? Pouvwar li enn 
zafer endivizib. Plis ena partaz, plis ena dezord.  
MADAM MAKBEF: Savedir ki ant nou de osi pa kapav ena partaz.  
MAZOR KASKONTOUR: Ant ou ek mwa sa enn lot zafer. Nou pa diferan, nou konplemanter. Nou desten liye. 
(Li mars ver li a r sarm enn amoure. ) 
MADAM MAKBEF: Eski to pe fer mwa enn deklarasion lamour?  
MAZOR KASKONTOUR: Lamour? Pli gran ki sa. Enn deklarasion maryaz pouvwar. Nou de bizen venn enn. 
Negatif ek pozitif bizen marye pou fer lalimier alime.  
MADAM MAKBE F: Si mo mari ta nn sa zoto!  
MAZOR KASKONTOUR: Si ou ekout mwa e si ou fer seki mo dir ou fer, biento nou nepli pou bizen per si pa li 
tann nou ousa non.  
MADAM MAKBEF: To pou pran so plas?  
MAZOR KASKONTOUR: Non! Ou pou pran so plas. Mwa mo pou zis pran ou p las. Nek mazine enn kou: de 
pouvwar finn vinn enn. Nanye pa pou kapav reziste nou. Nanye pa pou kapav fer nou per. Fini lepok kot nou 
bizen obeir lezot. Lezot pou bizen tom divan nou lipie. Nou lalwa ki pou dirize. Nou senp ti dezir pou vinn 
bann lord pou leres... Mo rev pou realize.  
MADAM MAKBEF: Fode ki nou reysi kraz rebelion Sooklall ek so bann. Ek amemtan detrir mouvman Lipotik 
ki apiye par Yangkidola.  
MAZOR KASKONTOUR: Les sa dan mo lame. Larme Rouspoutik enn timama pou netway zot.  
MADAM MAKBEF: To fi nn bliye ki popi lasion pa tro kontan nou.  
MAZOR KASKONTOUR: Popilasion! Si zot pa konpran langaz dimoun nou va fer zot konpran langaz fizi... Pa 
pou ena problem  ... Tou problem ena so solision... Peyna traka!  
MADAM MAKBEF: Serzan Bouboul pa'nkor retourne! Ki li pe fer kou msa?  
MAZOR KASKONTOUR: Nou bizen prepar nou pou enn aksion rapid...  
(Anmemta enn solda galoupe rantre par laport agos)  
MAZOR KASKONTOUR: Pa finn dir twa pa deranz nou Boulbak?  
BOULBAK: Mazor kot nou Anperer? Ena enn mesaz prese pou li.  
MADA M MAKBEF: Donn m wa mesaz la.  
BOULBAK: Dapre lord mo bizen donn sa dan lame nou Anperer.  
MAZOR KASKONTOUR: Solda Boulbak! Attention! ( Boulbak met li ogardavou ) Donn sa mesaz la! Enn lord!  
BOULBAK: Sef pa ankoler. Mo finn gagn lord ar mo siperyer. Mwa ki po u pas kord si mo  dezobeir li.  
MAZOR KASKONTOUR: To pou pas kord si to pa obeir mwa. Mwa mo siperyer to siperyer!  
MADAM MAKBEF: Ki ena dan mesaz la?  
BOULBAK: Pa kone. Li dan enn lanvlop sele.  
MADAM MAKBEF: Les mo ouver li.  
BOULBAK: Madam Enperatris. Mo dev war se obeir ou.  Li fer mo leker fermal ki mo oblize refiz ou 
kiksoz...Mo finn gagn lord ar mo siperyer...  
43 
 MADAM MAKBEF: Kisannla to siperyer?  
(Zeneral Makbef ek Serzan Bouboul pe rantre anmemtan. Zeneral Makbef finn met so iniform larme.)  
ZENERAL MAKBEF: Mwa!... ( Tou dim oun tourn dan so direksion ) ... Wi Boulbak!  
BOULBAK: ( Ogardavou ) Vot Altes! ( Li donn li enn lanvlop ) 
ZENERAL MAKBEF: Mersi Boulbak!... To garson ki ti malad la, li finn bien?  
BOULBAK: Mo peyna garson Vot Altes. Mo mama ki ti malad.  
ZENERAL MAKBEF: Samem! K imanier? Li bien?  
BOULBAK: Li ti mor lasemenn dernier. Mo ti dir ou Vot Altes.  
ZENERAL MAKBEF: Bon! Bon! To kapav ale. ( Boulbak fer enn demi -tour al ver sorti agos. San pran zot kont, 
Makbef ouver so lanvlop, mars ver so tronn ek lir anmemt an. Madam Makbef  sorti lor tronn vit -vit, panik lor 
so figir ) 
MADAM MAKBEF: Mo gate, to santi twa enpe pli bien?  
(Zeneral Makbef pe kontinie lir so let ar gran lentere. Li pa mem reponn so fam. Gran silans lor lasenn apart 
bann tipti remark ki Makbef pe fe r ar limem. Lot kote Madam Makbef ek Mazor Kaskontour paret bien 
trakase. Madam Makbef get Mazor Kaskontour ki lev so zepol. Mazor Kaskontour get Serzan Bouboul. 
Bouboul koumadir enn krwayan dan legliz. Zeneral Makbef ferm let la ar lapoz e met li dan so p os. Li get 
lantm an otour li, tap -tap lor lebra so tronn ar so lame e li fredonn enn lamars militer.)  
ZENERAL MAKBEF: Bouboul!  
SERZAN BOUBOUL: Wi Vot Altes.  
ZENERAL MAKBEF: Mo bann lennmi pou dekouyone ar mwa.  
SERZAN BOUBOUL: Wi Vot Altes.  
ZENERAL MAKBEF: Z ot pa ti konn mo  lafors. Zot pa ti kone ki mo pou konn laverite enn zour.  
MADAM MAKBEF: Mo gate mo kontan mo trouv twa ere ... Mo kapav kone kifer?  
ZENERAL MAKBEF: Ki zafer?  
MADAM MAKBEF: Kifer to ge koumsa?  
ZENERAL MAKBEF: ( Li sante ) Ge‚ge, ge ge, gele to u mo lennmi. Ge,  ge ge, gete kouma zot fini. Bouboul.  
SERZAN BOUBOUL: Wi Vot Altes.  
ZENERAL MAKBEF: To kone ki ena dan sa let la? ( Li tap -tap lor so pos kot li finn met so let. ) 
SERZAN BOUBOUL: Non, Vot Altes.  
ZENERAL MAKBEF: To anvi kone?  
SERZAN BOUBOUL: Wi, Vot Altes.  
MAZOR KASKONTOUR: Vot Altes nou bizen...  
ZENERAL MAKBEF: Shouut! Silans! Silans lamor!  
MADAM MAKBEF: Mo gate! Kifer to pe koz enn koze misterye. To kone ki...  
ZENERAL MAKBEF: Mo konn tou! Mo kone tou seki pe pase. Me mo pa per. Bouboul!  
SERZ AN BOUBOUL: Wi V ot Altes.  
ZENERAL MAKBEF: Ki kalite pinision bizen pou bann tret?  
SERZAN BOUBOUL: Vot Altes! Les sa dan mo lame. ( Li koz kouma enn sadik ki pe gagn plezir pou zis pans 
tout sort kalite tortir .) Mo pou unnnn! annn! rrr! Les mwa! Les mwa! Vot  Altes! ( Kouma e nn zanfan exite .) 
ZENERAL MAKBEF: Bouboul, to enn serviter lwayal. To pou gagn satisfaksion.  
SERZAN BOUBOUL: Mersi Vot Altes ( Li galoupe li al ver tronn e anbras lame Zeneral Makbef. ) 
(Li kler ki Zeneral Makbef pe zwe ar Madam Makbef ek Maz or Kaskontour ko uma sat zwe ar lera, kouma 
enn veritab sadik.)  
MADAM MAKBEF: Kan mo bizen al Yangkidola?  
ZENERAL MAKBEF: Peyna pou al Yangkidola!  ... Plas enn fam li akote so mari... Pa vre mo seri, mo gate?  
MADAM MAKBEF: To kone ki toultan mo pou akote tw a... Pa bizen al Yangkidola pou rod rekonsiliasion?  
ZENERAL MAKBEF: Bouboul!  
SERZAN BOUBOUL: Wi Vot Altes!  
ZENERAL MAKBEF: Finn fini fer sa bann demars la?  
SERZAN BOUBOUL: Wi Vot Altes!  
MADAM MAKBEF: Kisannla to finn avoye?  
ZENERAL MAKBEF: Mo lamwatie!  
MAD AM MAKBE F: To finn avoy to metres?  
44 
 ZENERAL MAKBEF: Ayo! Metres. Enn mo vilger. Mo finn avoy mo lamwatie. Mo meyer lamwatie.  
MADAM MAKBEF: Me mwa?  
ZENERAL MAKBEF: ( Li tir so let dan so pos e li lir ) "Kan lamwatie pe trik lamwatie, bizen ranplas lamwatie 
par meyer l amwatie". Ki manier to trouv sa sirandann la?  
MADAM MAKBEF: Ben! Mo kwar li ve dir nou bizen trouv enn konfianser plis onet pou ranplas Sooklall.  
ZENERAL MAKBEF: Sooklall! Ki Sooklall vinn fer ladan?  
MADAM MAKBEF: Serzan Bouboul pa finn dir twa nan ye? 
SERZ AN BOUBOUL: Mo finn dir ou Vot Altes.  
ZENERAL MAKBEF: Sa enn problem segonder. Pou regle fasilman. Mo finn lans enn gran program 
rekonsiliasion nasional... Kisannla pou kapav ranplas Sooklall?  
MADAM MAKBEF: Mo propoze ki nou swazir Mazor Kaskontour . 
ZENERA L MAKBEF: Nou swazir? Isi se mwa ki swazir!  
MADAM MAKBEF: Kaskontour finn toultan bien lwayal.  
ZENERAL MAKBEF: ( Lir so let ) "Vot Altes bizen fer atansion. Deryer sourir ena pwazon e zoli fler kasiet 
serpan."  
Mon premie ramas dan kofor;  
Mon segon bi zen fer lafen -di-mwa;  
Mon trwaziem organize pou touris.  
MADAM MAKBEF: Depi kan enn dirizan kouma twa kwar dan siperstision. To pa trouve li pe anbet twa ar 
koze san valer.  
ZENERAL MAKBEF: Mwa mo fer mo konseye spiritiel konfians.  
MAZOR KASKONTOUR: Si ou pe yna konf ians lor mwa, mo prefer soumet mo demision.  
ZENERAL MAKBEF: Isi peyna demision. Ena zis ekzekision. Mon premie ramas dan kofor: kas;  
Mon segon bizen fer lafendimwa: kont;  
Mon trwasiem organize pou touris...  
SERZAN BOUBOUL: Tour! ( ar fierte ) 
ZENERAL  MAKBEF:  Kas-kon-tour! Gard! gard! ( trwa solda rantre agos ) Gard ramas sa verminn la! Bouboul 
mo garson, occupy li.  
SERZAN BOUBOUL: Ar plezir sef.  
MAZOR KASKONTOUR: Vot Altes, ena enn malantandi. Dimann madam enperatris. Li temwen mo lwayote 
anver ou.  
ZENE RAL MAKB EF: Wi gate, to ena kiksoz pou dir pou defann li?  
MADAM MAKBEF: Mwa gate? Non.  
ZENERAL MAKBEF: To peyna nanye, nanye, nanye pou dir? To pa konn nanye, nanye, nanye.  
MADAM MAKBEF: ( Deklar inosan ) Mwa gate... Non!  
ZENERAL MAKBEF: Pourtan Bouboul finn  dir mwa  tou. 
MADAM MAKBEF /MAZOR KASKONTOUR: Bouboul finn dir tou?  
SERZAN BOUBOUL: Be Mazor, oumem finn dir mwa dir tou.  
ZENERAL MAKBEF: Gard, met sa de la dan prizon. Bizen prepar enn gran ekzekision piblik. Depi bien lontan 
pa finn ena enn gran lamizman  pou lep ep. ( Trwa solda la sorti ar Madam Makbef ek Mazor Kaskontour ) ... 
To trouve Bouboul komie mo bizen soufer pou mo pei? ( Enn solda rantre par laport agos. ) 
SOLDA: Vot Altes, Lipotik ek enn larme mersener finn anvai pei. Zot pe avans rapidman ver nou.  Peyna 
okenn rezistans.  
ZENERAL MAKBEF: Aret vinn rakont zistwar. Mo finn avoy plizier emiser pou dimann rekonsiliasion ar 
Lipotik.  
SOLDA: Vot Altes! Mo pe dir ou laverite.  
ZENERAL MAKBEF: Be trwaziem sirandann! ( Li lir so let ) 
"Vot Altes, ou enbatab ziska  ki envi zib vinn vizib."  
SOLDA: Bann avion Yangkidola bien spesial. Nou radar pa pe kapav detekte zot. Zot pe bonbard partou.  
ZENERAL MAKBEF: Mo konseye spiritiel finn kouyonn mwa. Nepli kapav fer personn konfians. Bouboul to 
tousel finn res ferm... Kot to  pe ale koumsa?  
SERZAN BOUBOUL: ( Pe kil ver laport agos .) Mo... Mo... Mo pe al okip enn zafer serye. Enn timama mo 
revini. ( Li tourne, li galoupe li sorti .) 
45 
 (Lalimier tengn. Lasenn plonze dan lobskirite. Tann tapaz fizi ek mitrayez, dimoun pe galoupe‚ pe k riye. En n 
spotlayt alime lor enn santer ek so lagitar agos lasenn. Li sant "Sime la li bien bien long".)  
Sime la li bien -bien long  
Sime la li bien bien dir  
Komie finn pas lor la avan mwa  
Zegwi dife dan lesiel  
Lapousier dan mo labous  
Mo lagorz pe amar -amare . 
Lasour s la li ankor lwen  
Bien -bien fre, bien -bien kler  
Lasours kot nou tou pou al bwar.  
 
Simitier ranpli ar fler  
Kot bann frer finn depoz zarm  
Sime la li pas kot simitier  
Mo lavi kouma lapousier  
Pou fini dan simitier  
Mo lespwar zame li pa pou tengn  
Pou s ak flanb o ki pou tengn  
Ena mil pou alime  
Ziska ki sime tous lasours  
 
Marenwar pe rod nway mwa  
Marekaz pe rod bwar mwa  
Ena kamarad ferm koste ar mwa  
Me dime komie pou ena  
Ler soley manz marenwar  
Komie ki pa ankor vinn fler  
Seki yer swar ti ar mwa  
Zordi nek enn souv enir 
Souvenir ki lour dan mo leker  
 
Nou bizen met sime kler  
Nou bizen konstrir bann pon  
Pous par pous, pa par pa, ziska lasours  
Mem si nou nou pa gagn sans  
Nou zanfan va profite  
Lapousier pou vinn lalimier  
Lasours la li ankor lwen  
Bien -bien fre, bi en-bien kler 
Lasours kot nou tou pou al bwar.  
(Kan li fini , spotlayt avans ver sant lasenn. Sooklall pe diboute.)  
SOOKLALL: Mo pa bizen dir zot ki finn arive. Bann nouvo dirizan finn pran pouvwar. Bel -bel koze pe tap pil 
partou: demokrasi, liberte, dinite,  devlopman. Boukou finn fini rant dan piez. Bann nouvo sef finn vinn bann 
nouvo ero. Zot parol finn vinn levanzil. Promes pe fer letaz lor latet dimoun. Me ki pou arive vremem mo sir 
zot plis kone ki mwa. Dir mwa enn kiksoz! Kifer bann mo nepli ena valer? Tou dimoun servi mem mo me 
sakenn so manier. Rezilta olie nou konpran kiksoz, laliann konfizion file partou. Mo kwar bizen re -envant 
langaz e redonn bann mo enn pirte me nou les sa dan lame bann poet.  ... Nou nou finn gagn plezir amenn 
enpe lamizman dan zo t lavi. Zot bann bon spektater. Me mo espere ki zot pa pou kontinie res spektater. Zot 
bizen vinn akter. Me avan, swazir bien ki rol zot pou zwe. Toultan lezot ki desid pou zot, bann gran -gran 
panser pans pou zot; bann gran -gran akter zwe pou zot. Kouma en n fim, lavi devlope divan zot lizie me fim 
46 
 la enn lot ki dirize. Bann gran malen pe fer lalwa. Kouma Mazor Trankil ti kontan dir, zot donn enn dizef pou 
pli tar pran enn bef. Bizen aret zot sinema. Zoli -zoli mask pe kasiet pese vanpir; zoli -zoli lanbalaz p e kasiet 
kado anpwazone; dan zarden bann serpan pe prepar plan... Bann lelefan pe lager... Kan lelefan lager se lerb 
ki kraze. Me zot zot pa lerb. Grasa zot li pou sanze... Si zot ou'le... Si zot aret manz pistas get sinema.  
(Lalimier ekler lasenn net. Tro nn finn disparet. Kouma dan enn plas piblik enn pake dimoun pe ale -vini. Ena 
kolporter, ena dimoun ki pe al pran bis, ena marsan sorbe, dalpuri ets. me peyna polisie ek mandian. Bann 
marsan pe kriye pou atir kliyan. Ban dimoun pe koze, pe riye. Latmosfer b ien rilax. Sooklall paret bien 
kamarad ar zot tou; zot pe blage, riye, koze, badine ...)  
R I D O  
RETOURN KONTENI/BACK TO CONTENTS  
 
DOKTER NIPAT  
Bann Personaz  
DOKTER NIPAT  
SAMI  
BELZAMINN  
ROMANS JOUKAL  
POUNAK  
LENFOROM  
SANTOUPE  
ENSPEKTE R LARYAZ  
SOLEY  
Bann GOPIA  
AK 1  
Ler rido leve, Dokter Ni pat an dezabiye. Li antoure ar so bann partizan ek so metres, Belzaminn. So bann 
partizan se bann Gopia. Zot lekor ek zot figir diform. Dokter Nipat finn tal li dan enn gran sofa; li pe bwar. 
Belzaminn pe lir enn liv. Agos se laport sorti, adrwat se laport  pou al dan so bann lezot lasam; omilie dan 
fon se laport pou al dan so laboratwar.  
DOKTER NIPAT : O rage! O desespwar! O ennui! O Spleen! Belzaminn eski to konn "les vicissitudes de la 
vie".  
BELZAMINN : Non Dokter. Enn nouvo reset sa?  
DOKTER NIPAT : Belzamin n, to nek pans manze. Kot Sami? Mo finn dir sa kouyon la, nou bizen relans nou 
aktivite ekonomik. Lakes finn defonse. Si nou pa remet nou zeni au service de la nation, fini "la dolce vita".  
BELZAMINN : Dokter, ou paret bien agase. Nou'al dan lasam. Mo remon t ou moral.  
DOKTER NIPAT : Belzaminn, to nek pans plezir fizik. Kan to pou koumans interese ar zafer filozofik, sans 
plastik, expresion estetik, artistik, biofizik, etik … Belzaminn! To pe inspir mo limazinasion artistik, met inpe 
wiski dan sa ver l a. (Belzaminn ranpli so ver ) O for a draught of blushful Hippocrene! ……E bann zanfan 
pese! Mo bann Gopia prefere. Kifer zot trankil? Mo'le zot sante, zot danse. Twa Gopia Premie, sante. Sante 
mo dir twa.  
GOPIA premie (sante ): Mo papa finn fer mwa dan -nwar -dan-nwar , 
Mo mama, pa koze, enn grann soular.  
Aster kifer to'le mo travay?  
Bann zanfan marenwar peyna traka  
Kan zot sef okip zot, donn zot nana.  
Aster kifer to'le mo travay?  
47 
 (Letansa bann lezot Gopia danse, fer koustik, fer grimas, fer bann zess endesan)  
DOKTER NI PAT: Bravo! Bravo! Zot bann vre artis. ( Li tir enn pogne kas dan so pos li fane. So bann Gopia 
galoupe al ramase. Belzaminn osi rod ramase ) Non Belzaminn! Sa se pou bann zanfan pese. Twa to mama 
pese. Taler to rekonpans. Servi mwa enn lot drink.  
BELZAMINN : Ou pe bwar tro Dokter!  
DOKTER NIPAT : Kisannla dokter isi?  
BELZAMINN : Ou ou dokter, Dokter.  
DOKTER NIPAT : Ki Dokter, dir, ki Dokter.  
BELZAMINN : Dokter Npat, Dokter.  
DOKTER NIPAT : Bon! Dokter Nipat dir ki Dokter Nipat bizen bwar pou ki Dokter Nipat so zeni kapav kre 
bann nouvo plan pou ki kofor Dokter Nipat ki finn defonse kapav reranpli.  
BELZAMINN : Dokter! Kan ou koz koumsa, ou abriti mwa.  
DOKTER NIPAT : Belzaminn, to finn permet mo bann sware liver pas dan lasaler. Lapli finn aret tonbe. Sezon 
lasas  sorsie finn pase. Finn ler pou nou refer sirfas. Lemonn ranpli ar zibie, zot pos ranpli. Si nou konn fer 
nou travay, fasil -fasil nou kapav devid zot pos ek ranpli li ar lespwar lamone fasil …Kot Sami? Mo'nn dir li ki 
soley zordi pou leve pou ekler nou for tinn. Le r li releve dime, nou kofor bizen fini ranpli. ( Sami rantre 
anmemtan par laport agos ). A Sami! Kot to ti ete tou sa letan la?  
SAMI : Bourzwa, letan pran letan pou sanze. Ou kone ki letan pe fer? Ou trouve sef, ou pran letan pou kone 
ki letan pe fer.  Perttan ! 
DOKTER NIPAT : Sami, li napa letan pou fer koustik ar mo. Mo letan limite, pa kapav gaspiye.  
SAMI : San fason, bourzwa! Ou'si ou fer koustik bien. E patron, ou bizen donn enpe kas. Stok manze finn 
plat. Pandan nou ti peryod konze forse, nou finn av al tou r ezerv.  
DOKTER NIPAT : Sami, mo finn dir twa organiz louvraz pou ranpli trezor. Twa ki to fer? To vinn divan mwa. 
Ki to premie parol? Donn kas! "Ingratitude, thy name is Sami."  
SAMI : Sef, bel koze pa pou ranpli karay vid.  
DOKTER NIPAT : Kot pou gagn k as? 
SAMI : (Dousman ) Dan fon espesial.  
DOKTER NIPAT : (Dousman ) Ki fon espesial?  
SAMI : (enpe pli for)  Fon espesiaaall!  
DOKTER NIPAT : (Dousman ) Shououout! Pa koz for. To kwar mo sourd. Peyna fon espesial.  
SAMI : (Pli for ) Sa fon kot ou finn gard enn "ti lekono mi" pou letan dir… Belzamin al get…  
DOKTER NIPAT : Atann! Atann! Belzaminn servi Sami enn tipti…  (Dousman ar Sami ) Bon korek, mo va okip 
sa. Twa, to finn okip seki mo ti dir twa?  
SAMI : Belzaminn, bliye bwar. Prepar twa pou resevwar bann kliyan. Fer bann Gop ia sorti  depi isi. Nou bizen 
koz serye. ( Belzaminn ek bann Gopia sorti) . Tou dimoun pe fite pou vinn ris sann fer zefor. Mo finn bat enn 
kare. Partou mo finn larg nou mesaz mirak. Enn lafoul pe atann. Me nou bizen diskit kondision enn kout. 
Dernie fwa…  
DOK TER NIPA T: Sami, Sami mo frer, Sami mo garson, Sami mo disan, mo eritie. Tu me fends le coeur. Twa 
ek mwa, mwa ek twa, diskit kondision? Tou seki pou twa, pou mwa…  
SAMI : Tou seki pou mwa, pou mwa. San fason!  
DOKTER NIPAT : Lemonn finn vinn tro materyalis. K an zot p ou koz bann zafer filozofik, sans plastik…  
SAMI : … expression estetik, artistik, bio -fizik, etik… Patron nou koz pitay. Komie pou mwa?  
DOKTER NIPAT : Parey kouma avan. Tou depans, pou mwa. Mo pey manze, bwar, lamizman… enn ti poket 
moni pou twa. Ki to bizen  plis ki sa? Isi mon cher tu es blanchi, nouri, logé etsetera.  
SAMI : Sef, Sami yer pa Sami zordi… Letan finn sanze, pa gagn letan perdi letan.  
DOKTER NIPAT : Bon! Bon! Nou va diskit sa pli tar. Fer bann kliyan rantre.  
SAMI : Non sef! Il faut battr e le fer qu and il est chaud.  
DOKTER NIPAT : E! Kot to finn aprann sa?  
SAMI : Parey kouma ou , sef. Dan liv …Fifty -fifty.  
DOKTER NIPAT : Kisasa?  
SAMI : 50% pou ou, 50% pou mwa.  
DOKTER NIPAT : Bon. Bann depans?  
SAMI : Fifty -fifty lor profi.  
48 
 DOKTER NIPAT : No road.  
SAMI : (fer s anblan pe sorti ) Salam!  
DOKTER NIPAT : 90-10! 
SAMI : (Kontinie mars ver laport ) Fifty -fifty!  
DOKTER NIPAT : 70-30! Aret pilinge!  
SAMI : Fifty -fifty!  
DOKTER NIPAT : 60-40 
SAMI : (Finn ariv kot laport ) Fifty -fifty!  
DOKTER NIPAT : Bon dakor!  
SAMI : (Tir en n papie dan  so pos ) Signe!  
DOKTER NIPAT : Hin! To pa fer mwa konfians?  
SAMI : San fason sef! Mo fer ou signatir plis konfians.  
DOKTER NIPAT : (Pran dokiman la pou lir ) "Mwa, Dokter Nipat, rekonet ki mo dwa Sami, enn som Rs. 
25,000." ... Kan, mo ti dwa twa Rs.  25,000?  
SAMI: Shouout! Pa koz for. Tansion bannla tande. Zot pou konn nou sekre. Kontinie lir.  
DOKTER NIPAT : "Si mo pa ranbours li sa som la (Rs.25,000) dan sis mwa, li vinn otomatikman propriyeter 
mo lakaz ek tou bann meb". INAKSEPTAB!  
SAMI : Si nou parta z profi 50 -50, mo aksepte kannsel sa det la.  
DOKTER NIPAT : Ki garanti?  
SAMI : Ou pa fer mwa konfians?  
DOKTER NIPAT:  Non! Mo'le dir wi. Sami nou finn travay kouma frer twa ek mwa. Ki pe ariv nou, zordi?  
SAMI : Nanye sef! Nou pou kontinie travay kouma sef, mo' le dir koum a frer, me lor enn nouvo kontra.  
DOKTER NIPAT : Sa li enn kontra inilateral.  
SAMI : Non bourzwa. Mo ena isi enn lot papie tinbre. ( Li tir enn papie, li lir ) "Mwa, Sami mo rekonet ki mo 
finn resevwar ar Dokter Nipat enn som Rs. 25,000 ki reprezant ranboursman  enn det pou lekel li ti met 
ipotek lor so lakaz ek so meb.  
Signe SAMI".  
DOKTER NIPAT : Sami, to enn jenntoulmenn. Mo foul dakor ar prinsip sa lakor la. Donn mo ramas sa de 
dokiman la dan mo kofor.  
SAMI : Bourzwa ... sign sa papie la avan. ( Dokter  Nipat sign e) Bon! Aster nou donn Belzaminn gard toulede.  
DOKTER NIPAT : Kifer Belzaminn? To pa fer mwa konfians.  
SAMI : Patron, mo fer ou foul konfians. Me mo panse ki Belzaminn enn meyer sekirite pou nou de. Ou ek 
mwa nou finn vinn partner. Partner kapav rod trik par tner. Mo pe pans ou prop lentere. Si ena konfli, 
Belzaminn va fer arbit.  
DOKTER NIPAT : Belzaminn arbit, … Belzaminn … ( li fer enn sourir ) Dakor si to kwar ki li enn bon desizion. 
Bon! Aster nou kapav koumans travay?  
SAMI : We! Belzaminn! E  Belzaminn! ( Belza minn rant par laport adrwat ) Mamma! Ala to zoli la. To kouma 
enn prenses. Mo ena enn gran mision pou twa. To trouv sa de dokiman la. Nou lavenir ladan.  
BELZAMINN : Ki ete sa?  
SAMI : Pa poz kestion! Gard li kot to leker …enn landrwa bien so.  Samem… To enn lam our adorab.  
DOKTER NIPAT : Sami!  
SAMI : Wi partner!  
DOKTER NIPAT : To pe al enpe lwen. Napa lapes dan mo baraswa.  
SAMI : Les pwason la swazir ki labwet li pli kontan… Bon! Back to bizness.  
DOKTER NIPAT : Kot bann kliyan. Si nou anvi profi bize n koumans travay l a san perdi letan.  
SAMI : A vos ordres, sef!  
DOKTER NIPAT : Bon kot zot?  
SAMI : Ala zot la, divan ou lizie ( Li montre lodians ) Ou trouv tou sa bann bon dimoun la. Zot tou bann bon 
sitwayen onet, zot fer zot travay, zot okip zot fami. Bann bo n dimoun sa. Enn f wa par semenn zot fer 
lapriyer dan manndirr, dan moske, dan legliz. Zot fer boukou sarite. Bann bon dimoun sa! Zot respekte 
lalwa, zot pa komet adilter, zot respekte kontra maryaz, zot deklar zot bann zanfan ilezitim. Bann bon 
dimoun sa! Zame zot finn koke n, zame zot finn frode. Zot rant travay rekta dan ler. Zot lame pa tranble zour 
lapey. Bann bon dimoun sa! Zot kont kominalis, kont rasis, kont seksis, kont gaspiyaz, kont koripsion. Me 
49 
 kouma tou dimoun zot ena zot ti defo. Sa misie dan f on laba ar so koko  rong, li enn bon perdfami, enn bon 
krwayan, enn bon pratikan. Li ena enn gran rev. Li anvi vinn premie minis. Enn gran espesialis dan get lame 
finn dir li: peyna bare fotey premie minis pe atann li. Li bizen ena pasians. Li enn bon dimou n. Get sa ti -
manm laba. So rev se vinn milioner san travay. Enn manm korek sa!  …Sa zoli mamzel dan so zoli sari.. . enn 
bay 35 … anvi fer letour lemonn. Pou reysi li pe rod enn miliarder Ameriken. Konpran Dokter, konte fini, 
kliyan reste. Bann bon dimoun sa ? E bann Gopia, pr ezant enn ti divertisman pou nou bann envite. Met zot 
dan moud, prepar zot pou nou gran tamasa. ( Bann Gopia rantre, Sami sorti. Bann Gopia, sante, danse - enn 
spektak boufon ). 
Rey lapentir, kas lagitar,  
Fann maravann,  
Samem pli gran kilti r. 
Kas bann bouton , kas bann bourzon,  
Bril, tou bann fler,  
Samem pli gran kiltir.  
Refren : Tou bann Gopia dan lemonn  
Nou trap lame fer laronn,  
Nou bann Gopia san pider  
Pou fer zot gagn maloker.  
               2 
Vomi nou fiel kouma lasel  
Fann lagrantel,  
Same m pli gran kiltir. . 
Servi pwazon dan koup dore  
Vann bann sekre,  
Samem pli gran kiltir.  
Refren : Tou bann Gopia dan lemonn  
Nou trap lame fer laronn,  ets. 
(Ler spektak fini bann Gopia sorti par laport adrwat. Lor lasenn, Belzaminn ki finn rantre pandan spekta k, 
finn met enn ro b-diswar extra elegan. Li pe vant -vant limem ar enn levantay. Sami rantre).  
SAMI : (Li get Belzaminn, li soufle ar admirasion ) Belzaminn, Belzaminn, to kouma enn vre prenses mo dir 
twa. Kan get twa zame pou dir ki to finn grandi pre kot la trinn.  
BELZAMINN : Ala to rekoumanse. Si to kontinie sikann mwa mo pou parl dokter.  
SAMI : Ki Dokter, Belzaminn. Tomem mo Miminn koko seri. To pou bien vey mo dokiman. Li touzour pre kot 
to leker? Mo gete. ( Li avoy lame ). 
BELZAMINN : Tir to lapat sal lor mwa.  Koumsa ki to koz ar enn prenses.  
SAMI : Maten va! Ala li pran so rol serye -serye. Bien bon sa, Belzaminn. Rapel bien to vre no m: Son Altes 
Rwayal Prenses Siro de Dilebi. Pwason la pe atann lot kote laport. Li pe atann labwet ar enpasians. Gete ki 
manier to  kapav pers li zis ka dernie gout … Tou manier to enn exper dan sa zwe la … pa vre mo bel Miminn. 
Fer zes koumadir to enn gran entelektiel. Mo al fer li rantre. ( Sami sorti ek retourne ar enn zennom ) ... Ou 
bizen fer bien atansion kan li pe konsantre lor en n problem filozofi k. Fale pa deranz li. Pa bliye ou pa sipoze 
koz ar li.  
ROMANS JOUKAL : Pa kapav dir li zis enn ti parol, zis dir li komie mo kontan li depi sa swar kler -de-linn kan 
mo ti trouv li dibout touni lor balkon.  
SAMI : Non pa kestion … so enstriks ion lor la bien kl er. Pa gagn drwa deranz li kan ki pe medite.  
ROMANS JOUKAL : Zis enn mo. Pa plis.  
SAMI : Non, pa kapav. Ou pou fer mwa perdi mo plas. Deza lavi la dir kouma li ete.  
ROMANS JOUKAL : Mo donn ou enn ti baksis.  
SAMI : Impossible! ( an Angle ) Ou zi s kapav get so fig ir enn kou. Sa ousi fale pa ki personn kone. Sirtou pa 
Dokter Nipat ki anvi marye ar li.  
ROMANS JOUKAL : Marye ar li? Non. Fale pa ki sa arive. Mo bizen koz ar li. Fale pa li fer sa. Li pou kas mo 
leker.  
SAMI : (Ar lodians ) Li pou kas lezot kiksoz 'si. Non, Misie Romans Joukal. Chombo ou renn. Napa les ale.  
ROMANS JOUKAL : Mo dispoze pey enn fortin pou fer li kone ki ena dan mo leker.  
50 
 SAMI : Komie?  
ROMANS JOUKAL : Hen!  
SAMI : Komie ou pare pou peye?  
ROMANS JOUKAL : Bon. Kapav donn ou enn ti baksis.  
SAMI : Bliye mis ie Romans. Ena tro boukou fre, tro boukou risk dan sa biznes la. Bon ou finn ase gete. Bizen 
ale. Tension li al dekouver ki nou finn vinn louk li. Lerla mo zafer osi pa pou bon.  
ROMANS JOUKAL : (Glis enn lamone dan pos Sami ) Zis enn t i mo.  
SAMI : Non, non! S i ou'le, ekrir li enn let, mo va transmet ou mesaz.  
BELZAMINN : Eureka! J'ai trouvé! ( Sami fer koumadir li bien per, li plonz deryer enn sofa. Romans Joukal finn 
telman krake ki li res anplas kouma enn stati ). Mo finn trouv solision l a. Mo kone aster kifer pol nor pa dan 
lesid. Lesid pou res lesid, lenor pou res lenor. Anfen! Enn teorem senp. "Seki ete pa kapav ete seki li pa ete". 
(Li fer letour, pas divan Romans Joukal detrwa fwa, fer koumadir li pa trouv li ) Aster mo kapav antrepran n 
mo gran resers pou ko ne kot mo aryer -aryer granper Lerwa Sapsiway de Senkantsou ti kasiet so gran trezor. 
Anfen mo kapav rekoumans viv…  (Li fer koumadir premie fwa li trouv Romans ) A non! Pa rekoumans ant mo 
lavi. O lespri ki finn dominn mo rev, mo lespw ar, mo lavenir, pa refe r mwa plore. ( Li azenou divan Romans 
Jouka l). Mo kone ou pou kit mwa ou pou ale. Si ou pou refer sa, prefer ou ale asterlamem.  
SAMI : (deryer sofa ) Misie Romans, koz ar li.  
ROMANS JOUKAL : Ki … ki … ki… sa mwa?  
BELZAMINN : Li koze! Enn stati, enn ev -dar finn gagn lavi. O mirak lamour … Mersi Bondie! Kontinie koze. 
Ou lavwa mizikal kouma lorkes lapolis.  
SAMI : (Deryer sofa ) Koze misie Romans, koze!  
ROMANS JOUKAL : Ki … ki … sa … mwa?  
BELZAMINN : Les mo anbras ou lame, les mo tom lor ou lipie  … (sanz ton ) Non! Non!  Ou napa laverite, ou 
enn rev ki mo belmer mesanste finn avoye pou tortir mo lespri … Ayo Bondie! … Kifer mo bizen soufer 
koumsa. Kifer leker fam ti bizen frazil?  
ROMANS JOUKAL : O Prenses Siro!  
Belzamin : Non! Non! Pa rod tant mwa. Ar et tortir mwa. Mo finn ase soufer. ( Li galoupe li sorti par laport 
adrwat ) 
ROMANS JOUKAL : Ki mo finn fer?  
SAMI : Ou problem, se ki ou pa finn fer nanye.  
ROMANS JOUKAL : Ki pou fer aster?  
SAMI : Difisil pou dir. Li kwar ki ou enn miraz ki so belmer mesanste fi nn avoye pou tortir li.  
ROMANS JOUKAL : So belmer!  
SAMI : So papa ti remarye apre lamor mama Prenses Siro. Madam la enn bien move fam. Li fer sorselri. Li 
servi so mazik pou tortir nou prenses.  
ROMANS JOUKAL : Kifer?  
SAMI : Zalouzi beta! Li zalou bote nou pren ses. 
ROMANS JOUKAL : Pey na nanye ki kapav fer?  
SAMI : Dokter Nipat dir ki ena enn sel solision. Si enn prens sarman pran li dan so lebra, pouvwar mazik so 
belmer pou fonn. Dokter Nipat pe fer tou pou met Prenses Siro dan siro … sirtou ki li posed enn trezor 
aster.  
ROMANS JOUKAL : Enn trezor!  
SAMI : Ou pa fek tann li. Li finn dekouver enn teorem pou kone kot so anset, Sa Mazeste Sapsiway, ti kasiet 
so trezor. Si Dokter Nipat konn sa li pou servi tou so pouvwar mazik pou may prenses Siro dan so file… 
Malsans, ou finn rat ou sans … Bien  tris! Bien -bien tris. Ki pou fer! Lavi sa!  
ROMANS JOUKAL : Finn tro tar?  
SAMI : Tro tar? Tro, tro, tro tar. Dokter Nipat pa pou les sa sans la sape, sirtou ki prenses la finn vinn bien 
ris. 
ROMANS JOUKAL : Si ou pa dir li.  
SAMI : Pa dir ki?  
ROMANS JOUKAL : Pa dir Dokter Nipat seki nou finn fek tande.  
SAMI : Pa dir li! Li mo devwar dir li tou seki mo kone. Mo lwayal anver mo patron mwa. Mo kwar ek mo 
pratik enn politik laverite dan transparans.  
51 
 ROMANS JOUKAL : Mo pou rekonpans ou.  
SAMI : Rekonpans! Ou pe rod koronp  mwa.  
ROMANS JOUKAL : (Glis enn lamone ). Enn ti avalwar lor seki mo pou donn ou si mo reysi.  
SAMI : Non, zame, zame, zame. ( Li pran kas la, li konte, li met dan so pos ) Bon! Mo aksepte gard sekre la 
pandan 24 er.  
ROMANS JOUKAL : Mo b izen zwenn li. Kouma mo po u fer li konpran ki momem so prens sarman?  
SAMI : Kouma … kouma … me wi. Mo finn gagn enn lide… Non, kikfwa ou pa pou ole.  
ROMANS JOUKAL : Ole kwa?  
SAMI : Fians ar li.  
ROMANS JOUKAL : Me mo'le fians ar li.  
SAMI : Bon vini ver trwazer t anto. Mo fer ou zwenn li. Pa bliye …  
ROMANS JOUKAL : Non, mo pa pou bliye.  
SAMI : Pa bliye enn bag diaman pou fiansay. Tansion! Tansion! Prenses Sirop pa met imitasion.  
ROMANS JOUKAL : Diaman! … Wi, wi dakor. Ou sir ou pou prepar teren pou mwa ( Li glis enn ti  lamone ) … 
Zafer trezor la , sir-sir sa?  
SAMI : As sure as wax?  
ROMANS JOUKAL : Misie Sami, ou enn frer! ( Li sorti agos ) 
SAMI : San fason! … Wi, momem frer limanite. Mo aroz zot rev ek zot lespwar par sistem gout -a-gout. 
Rannman bien bon. ( Li kont so lamone. D okter Nipat rant par lapor t omilie. Sami vit -vit met so kas dan pos. 
Dokter Nipat finn met so kostim mazisien ). 
DOKTER NIPAT : Sa kas dan to pos la bizen diviz ande sa.  
SAMI : Ki kas?  
DOKTER NIPAT : Pa bliye. Tou profi bizen partaze fifty -fifty.  
SAMI : Me wi p artner! Samem ki ou pe tra kase. Fer Sami konfians. San fason!  
DOKTER NIPAT : Mo fer zis mo pos konfians.  
SAMI : (Fer sanblan li ankoler ) Bon, si ou pans koumsa prefer kas nou partnersip asterla mem. Met tou 
lamone lor latab, nou partaze.  
DOKTER NIPAT : (Krake ) Mo pa ti ole dir sa. Pa sap lor kal. Aswar nou fer kont … Gard sa kas la pou to bann 
ti depans…  (Li get so mont ) Finn dizer. Kliyan la anretar… To sir li pou vini?  
SAMI : Mo sir, ki depi omwen dis menit li pe atann divan laport. Mo finn dir li napa tap la port. Kan so ler 
arive mo pou fer li rantre.  
DOKTER NIPAT : Fer li rantre. Mo finn pare pou resevwar li. Kisannla sa to dir mwa?  
SAMI : Kan ou trouv li ou pou rekonet li. Lane dernier li ti enn kliyan regilie. Li ti pe pey bien. Li ti kontan asiz 
la pou ekou t nou flat li.  
DOKTER NIPA T: Sa gro boug ar latet sov?  
SAMI : Me fer atansion. Li finn sanz bataz. Li finn bien megri, li met perik. Dir ou bataz dan pop.  
DOKTER NIPAT : Li touzour kontan flatri?  
SAMI : Sa mo pa kone. Seki mo kone se ki li finn rant dan lelvaz poul.  
DOKTER NIPAT : Li finn vinn marsan dizef! Me kifer li ole zwenn nou.  
SAMI : Les limem dir ou. Enn sirpriz!  
DOKTER NIPAT : Fer li rantre.  
SAMI : (Al kot laport ) Rantre Misie Pounak. Dokter pe atann ou. ( Li sorti par laport agos ) 
DOKTER NIPAT : Entre z, Pounak, mon ami. Cela fait u n bon bout de temps que je ne t'ai pas vu. Alors, on 
deserte les copains.  
POUNAK : Jamais Dokter. Seulement mo ti ena un petit problème.  
DOKTER NIPAT : Mais mon cher. Tu aurais du venir me voir.  
POUNAK : Pa finn gagn le temps. B ann la vini, kap.  
DOKTER NIPAT : Kisannla?  
POUNAK : (Li gete si personn pa pe tann li. Li dir dousman ) Lapolis.  
DOKTER NIPAT : Lapolis! Que faire, mon vieux, que faire?  
POUNAK : Ou rapel, mo ti pe dir ou ki mo ti ena enn ti tranzaksion sekre? Be tou ti pe mars  bien. Selman 
kikenn ti vann la mes dernie ler. Lapolis ti may mwa anplen pe enprim fos biye.  
DOKTER NIPAT : Ah! Ces salauds. Lerla ki ti arive?  
52 
 POUNAK : Mo finn bizen al liniversite.  
DOKTER NIPAT : Liniversite?  
POUNAK : Ou konpran … al triy lanti…travo forse.  
DOKTER NIPAT : Prizon!  
POUNAK : Shouut! Pa koz for.  
DOKTER NIPAT : Enn  an prizon pou enprim fos biye?  
POUNAK : Sa enn lot zistwar. Mo finn konn trik parsi, trik parla. Mo bann kontak finn bien ed mwa. Zour mo 
zafer pas lakour bann temwen disparet. Enn travay s asi. Mazistra reysi pens mwa lo r enn sel sarz: mo ti pe 
roul enn lenprimri san patant. Enn  an prizon.  
DOKTER NIPAT : Ki manier bann temwen ti disparet?  
POUNAK : Ar lamone tou laport ouver.  
DOKTER NIPAT : Kot to ti gagn tou sa lamone la?  
POUNAK : Mo ti eprim zo t. 
DOKTER NIPAT : (Riye, bien ko ntan ) Me tou depans to ti pe fer ar fos biye?  
POUNAK : Wi.  
DOKTER NIPAT : Me tou sa biye ki to ti donn mwa lane dernier la?  
POUNAK : Ti fos! Ki ou dir? Mo pa enn bon artis?  
DOKTER NIPAT : Bon artis! To finn tray mo konfians. Sort i dan sa lakaz la ale!  
POUNAK : Pa sap lor kal Dokter. Kwar mwa mo finn bien regret mo erer. Mama finn bien savonn mwa. Mo 
finn desid pou sanze, pou amenn enn bon lavi, enn lavi onet. Mo mama finn fer mwa trouv kler. Prizon finn 
ede. Akoz samem mo finn aste  enn laferm modern pou fer lelv az poul. Mo finn desid pou fini ar lavi 
malonet.  
DOKTER NIPAT : Ar ki kas to finn pey sa laferm la?  
POUNAK : (ezite ) Mo pa … ankor pey li. Akoz samem mo finn vinn get ou.  
DOKTER NIPAT : Mo pa pret lamone mwa.  
POUNAK : Mo kone Dok ter. Mo pa finn vinn rod lamone  ar ou. Zis enn ti servis.  
DOKTER NIPAT : Ki servis?  
POUNAK : Oumem kapav sov mwa… Mo kone ou enn gran koko, ou finn fer boukou mirak. Eski ou pa kapav 
fer mo bann poul ponn dizef lor?  
DOKTER NIPAT : Kisasa?  
POUNAK : Pa ankoler Dokter? Si mo bann poul ponn diz ef lor, mo pou kapav vinn ris bien vit. Mo pey laferm 
la, mo aste lezot laferm, mo kontrol komers dizef. Mo fer pri monte. Kapav fer lor. (Li azenou ) Ou tousel 
kapav sov mwa Dokter. Mo lavenir dan ou lame.  
DOKTE R NIPAT : Mo pa dir li enposib. Li mem bien po sib. Me pou ena boukou depans. Enn bel lantrepriz sa!  
POUNAK : Peyna traka! Kouma zot koumans ponn dizef lor, mo va pey tou ou bann depans ek plis ki sa 
ankor.  
DOKTER NIPAT : Mo pa travay lor kredi.  
POUNAK : Pou mo ntre ou mo bonn volonte mo finn amenn enn tan t dizef pou ou.  
DOKTER NIPAT : Enn tant dizef! Ki mo pou fer ar tou sa? To'le fer mo kolesterol monte…  
POUNAK : Mo ena osi enpe biye…  
DOKTER NIPAT : Bann biye fos! To rekoumans to komeraz.  
POUNAK : Mo panse Dokter, kouma ou enn gran koko ou pou kapav defalke z ot fasilman.  
DOKTER NIPAT : Pa bet sa! Pa bet ditou! …Ki valer?  
POUNAK : Rs 10,000 ( Li tir enn gro parsel dan so tant ) 
DOKTER NIPAT : Remet li dan tant. Poz tant la la.  
POUNAK : Kan experyans la kapav koumanse?  
DOKT ER NIPAT : Atann mo get dan liv…Lours blan pou  krwaz ar lelefan lor degre 108, latitid 29 -30 
ekzaktemam midi zordi. Si mo bann lespri volan reysi gob enn sel sperm selest, experyans la bizen marse.  
POUNAK : Mo ti kone ou pou reysi Dokter. Kan je peux revini Dokter?  
DOKTER NIPAT : Revini pli vit ki to ka pav. Amenn set poul… Non atann! Mo refer mo kalkil… 108 divize par 
29-30 miltipliye par y/z. Amen onz -edmi... onz, enn sif ron.  
POUNAK : Komie Dokter?  
DOKTER NIPAT : 13.  
53 
 POUNAK : Dakor Dokter. Mo retourne pli vit k i mo kapav. ( Li sorti par laport agos. Toutsw it apre Sami 
rantre ). 
SAMI : E partner! Ou finn reysi ris li dan piez. Ler mo zwenn li kot laport, li telman eksite ki li sot lor mo likou 
pou anbras mwa.  
DOKTER NIPAT : Ki to kwar! Mo zeni peyna limit.  
SAMI : Part ner, donn enpe kas ar ou, bizen aste manze po u zordi.  
DOKTER NIPAT : Peyna pou aste manze. Ena enn tant dizef. Taler pou ena poul. Pa ase pou enn zour?  
SAMI : Poul ek dizef!  
DOKTER NIPAT : Kan zot pou konpran ki lamizer fer dimoun manz poul. Fer enn kari poul , enn rougay dizef 
ek met enn mirwar lor la.  
SAMI : (Avanse pou pran tant la ) Dakor patron.  
DOKTER NIPAT : Ki to pe fer?  
SAMI : Pran dizef!  
DOKTER NIPAT : Non, les sa la.  
SAMI : Ou pa pe rod kraz dizef sef?  
DOKTER NIPAT : Kraz dizef! To pou rekoumanse ar to bann  komeraz la?  
SAMI : Non sef, ki ena dan tant l a? 
DOKTER NIPAT : Sa pa regard twa.  
SAMI : Patron, pa bliye nou kontra.  
DOKTER NIPAT : Kifer to traka? Parol done, parol sakre.  
SAMI : Akoz samem mo trakase. Ki ena dan tant la?  
DOKTER NIPAT : Pa finn dir twa dizef.  
SAMI : Dan pake la?  
DOKTER NIPAT : Pake la… pak e la! Enn zafer ki paret ena valer me ki anverite pa vo nanye.  
SAMI : Ki ete sa?  
DOKTER NIPAT : To bien kirye zordi?  
SAMI : Ki ete sa? Mo bizen vey zestion nou lantrepriz.  
DOKTER NIPAT : Gete tomem.  
SAMI : (Ouver pake la ) Pappa! Tou sa lamone la!  
DOKTER NIPAT : Fos!  
SAMI : Ki ou dir?  
DOKTER NIPAT : Fos biye.  
SAMI : (Pake la sap dan so lame ) Sef, ena prizon ladan  
DOKTER NIPAT : Ena prizon dan tou seki nou fer. La loi mon cher, est faite pour etre violée. Mo pe gard  sa 
kouma enn souvenir nou lepok eroik… To finn trouve . Mo pa pe rod trik twa… To fer mwa konfians aster?  
SAMI : (Sami pa reponn ) Sef ena enn kliyan kot laport. Pe atann so tour.  
DOKTER NIPAT : Ki ariv sa bann dimoun la. Gran lazourne koumsa zot vinn rod for tinn? Zot pa travay? 
Lontan zot ti pe vini aswar, dan nwar dan nwar. Aster zot koumans fer lake divan mo laport dan gran 
lazourne. Je t'assure, je ne comprend plus ce monde.  
SAMI : Bann ti marsan ki vini dan lazourne. Nou bann gran kliyan, kouma lougarou, p refer azir kan lalimier 
lesiel finn tengn… Ou pou rese vwar li?  
DOKTER NIPAT : Kisannla?  
SAMI : Nou kliyan divan laport.  
DOKTER NIPAT : Ki so problem?  
SAMI : Li pa'le dir mwa nanye. Li zis dir mwa ki ou finn donn li randevou pou fer enn travay "de grande 
enverg ure".  
DOKTER NIPAT : Mo finn donn li randevou? Kouma li  ete?  
SAMI : Bien smart, bel stennding. Bataz enpresionan. Mo kwar li enn dimoun enportan. Li mars ar so valiz 
stil James Bond. Mo kwar li enn detektiv.  
DOKTER NIPAT : (Trakase ) Enn detektiv. To sir? To k war li finn dekouver nou.  
SAMI : Pa kone sef… Me li par et bien konn ou. Li finn vinn dan enn gran loto. Li akonpagne par enn fotograf.  
DOKTER NIPAT : Fotograf! Sirman lapolis sa. Bizen tire Sami. Kikenn finn vann nou.  
SAMI : So fotograf apel li Misie Lenforom . 
54 
 DOKTER NIPAT : (Pous enn soupir soulazman ) To fer mwa  trakase pou nanye. Fer li rantre vit. Redakter an 
sef enn lagazet gran tiraz sa. Kontan nouvel sansasionel. Li enn mazisien lenformasion, li kapav fer manti 
vinn vre, fer vre vinn manti. Li konn servi mo pou soul dimoun. Lenforom enn exper lor manipil 
lenformasion. Li finn aksepte enn zoli kado pou fer enn gran reportaz lor mo pouvwar mazik. Fer li rantre… 
atann. Ed mwa met enn lord dan sa lasam la. Apel Belzaminn, dir li vinn servi so sarm rwayal… pou ipnotiz 
nou zournalis. Met nou meyer boutey wiski lor latab. Mo konn so febles. Bizen enpresionn li. So lagazet 
kapav permet nou kas rekor reset. Belzaminn vit. ( Sami sorti adrwat ) … Si finn aksepte vini… Mo finn gagn li 
dan mo file. Viv laglwar, fortinn, popilarite. Zordi mo zour. Soley pe ekler mo lavenir. (Sami ek Belzaminn 
rantre ). Konpran bien zot toulede! Nou bizen konn seme pou nou kapav rekolte. Sannlala li enn kliyan 
espesial. Bizen konn fer so labous dou san kalkil depans. Pa les so bataz entimid zot. Mo konn so boubou. 
Sami al ouver laport. ( Sami so rti agos)  Twa Belzaminn pa bliye to enn exper lor parasikanaliz, lor erotiko -
siko-fizio -terapi.  
BELZAMINN : Ki ete sa?  
DOKTER NIPAT : Pa sey konpran. Kiltir finn vinn enn payason lor lekel dimoun souy zot  lipie labou. Servi enn 
langaz misterye. Mwens dimoun konpran, plis zot kwar. Zoli koze misterye li kouma lakol pou may bengali. 
Servi to lalang pou enpresione, eksite, manier ki to anvi.  
BELZAMINN : Manier ki mo anvi?  
DOKTER  NIPAT : Gidi so lamidal silefo. Kikfwa to kapav tous so servo… Asiz twa la. Li pe vini  (Sami ek 
Lenforom rantre ) Misie Lenforom! Ou fer mwa enn gran loner vinn vizit mo humble demeure. Mo prezant 
ou Son Altesse Royale Princesse Siro de Dilebi. Prenses Siro pe fer so doktora lor "lenflian s bann vibrasion 
erotiko -siko-sansiel lor formasion ek  transformasion bann metal ek pier presie".  
LENFOROM : Enchanté de faire votre connaissance votre Altesse Royale. Ler mo ti fer mo dernie vwayaz mo 
ti zwenn sa mazeste Toutouk de Goulapjamoun.  
DOKTER NIPAT : Pa koz monarsi divan Prenses. Ou pou fer li ankole r. Li enn revolisioner ki finn rezet so 
bann drwa rwayal. Li kwar monarsi se enn konsep depase.  
LENFOROM : Pardon Vot Altes!  
BELZAMINN : Dokter, mank enn ti kiksoz dan mo experyans... Mo kwar ki bizen reviz formil ki nou pe servi.  
DOKTER NIPAT : (Ar Lenforom ) Eskiz nou enn kou. ( Dokter Nipat ek Belzaminn al dan laboratwar ) 
SAMI : Asize misie Kloroform.  
LENFOROM : Lenforom!  
SAMI : Pardon!  
LENFOROM : Lenforom. Mo nom Lenforom.  
SAMI : Asize Misie Lenforom. Ou pr an enn drink.  
LENFOROM : Gran lazourne koumsa! Enn tipti m em. ( Sami vers enn wiski dan enn ver ) … Ki sa experyans ki 
zot per fer?  
SAMI : Mo pa gagn drwa koze. Enn gran sekre sa. ( Donn li wiski ). 
LENFOROM : Mersi!  …Ou kapav dir mwa. Mo konn gard sekre. … Si ou  dir mwa, mo pou konn rekonpans ou. 
Ki ete sa experyans l a. Koze. Pa per.  
SAMI : Si mo patron soupson mwa, mo zafer pa pou bon.  
LENFOROM : Person pa pou kone. Parol -doner.  
SAMI : Ou pa pou met sa dan ou lagazet.  
LENFOROM : Non! Nou bann zournalis, nou konsian nou responsabilite. Nou ekrir zis seki dan lentere nou 
pei. Koze, pa  bizen per.  
SAMI : Mo kwar, mo pa sir, ki Prenses ek Dokter finn dekouver enn formil siyantifik pou transform natir 
bann matier… Mo pa bien konpran… Me mo kwar ki si zot reysi zot pou kapav  fer ros vinn dilo, fer dilo sale 
vinn dilo dous, fer dib wa vinn lasie...  
LENFOROM : Fer lasie vinn lor?  
SAMI : Ki ou pe dir?  
LENFOROM : Eski zot kapav fer lasie vinn lor?  
SAMI : Sa mo pa kone ( Dokter Nipat ek Belzaminn rantre. Dokter Nipat fer enn figir traka se. Li al asiz lor enn 
sofa, tir enn mouswar, souy so fro n) 
DOKTER NIPAT : Prenses, bizen aret sa experyans la. Li tro grav. Li pou boulvers lekonomi mondial, sistem 
moneter pou kraze.  
55 
 BELZAMINN : Nou nou bann siyantis… Eski nou bizen pans bann lezot problem ? …Zot pa regard nou.  
DOKTER NIPAT : Pa dakor. Nou siviliz asion menase. Bizen aret sa. Tro grav.  
LENFOROM : Dokter, eski mo kapav kone… Si ou finn dekouver kiksoz mo ti'a kontan gagn exklizivite… Mo 
lagazet dispoze peye pou sa.  
DOKTER NIPAT : (Fer Koumadir li  pa finn tande ) Prenses, si nou sekre tom dan lame enn di moun san skripil, 
ou kone ki kalite dega li kapav fer?  
BELZAMINN : Mo pa dakor. Mo kwar dan dialog ek laverite. Konesans li apartenir pou limanite. Peyna lot 
solision.  
DOKTER NIPAT : Enn desizion tro d ifisil pou pran tousel. Misie Lenforom ou bizen ed nou.  
LENFOROM : Avek plezir.  
DOKTER NIPAT : Si ou ti konn kiksoz bien enportan, enn dekouvert revolisioner ki kapav fer lekonomi 
mondial grene kouma konfeti, eski ou ti pou rann li piblik?  
LENFOROM : Antan ki  zournalis, mo pou dir ki li ti nou devwar devwal sekre l a. Li enn devwar sakre. 
Lenformasion endepandan ek obzektif, samem baz demokrasi.  
DOKTER NIPAT : Nou finn fek dekouver formil pou fer nenport ki matier vinn enn lot: ros kapav vinn dilo, 
dilo kapav vinn ros…  
LENFOROM : Ros vinn diaman?  
DOKTER NIPAT : Samem.  
LENFOROM:  Sa enn gran nouvel. Lemonn pou vinn ris. Eldorado. Paradi lor later. Mo kapav gete?  
DOKTER NIPAT : Eski bizen les nouvel la fane? Sa ki problem.  
LENFOROM : Bizen bien reflesi… Ou ena r ezon. Mo panse ki bizen gard li sekre… Bizen konn explwat sa 
deko uvert la. Pa kapav les sa tom dan nenport ki lame. Nou fer enn konpagni atrwa pou explwatasion sa 
proze la. Oumem, Prenses ek mwamem enn tier, enn tier, enn tier. Nou kapav fer bann pri monte -desann 
kouma yoyo. Nou kapav tini lemonn dan nou lame.  
BELZAMINN : Pa dakor. Sa dekouvert la pou kapav rezoud tou problem limanite. Disab Sahara pou vinn dilo, 
prodiksion manze pou ogmente. Fini lafaminn, fini povrete. Nou donn nou sekre gouvernman ousa Na sion 
Zini.  
LENFOROM : Vot Altes Rwayal. Kifer nou pa vinn Nasion Z ini noumem. Tou bann sef -deta bizen vinn tom lor 
nou lipie. Nou rezoud zot problem, nou nouri zot lepep. Enn sel lemonn, enn sel lepep, enn sel 
gouvernman. Nou trwa dirize.  
DOKTER NIPAT : Pa b et sa lide la… Fer ou fotograf rantre pou pran foto.  
LENFOROM : Non pa fer sa! Fale pa ki personn kone… Kan nou kapav koumans travay?  
DOKTER NIPAT : Bizen al dousma. Pou lemoman nou kapav fer zis larzan vinn lor. Nou bizen perfeksionn 
nou teknolozi. Teorikma n, tou posib, me bizen rezoud bann difikilte pratik. Premie probl em, bizen gagn 
sifizama larzan pou fer li vinn lor. Larzan nou napeyna.  
BELZAMINN : Mo kwar ki nou bizen kontakte enn enstitision imaniter enternasional pou li fourni materyo. 
Sa mo lopinion f erm.  
LENFOROM : Be lerla li pou rod vinn partner?  
DOKTER NIPAT : Inevitab  
LENFOROM : Tro boukou partner. Letan diviz profi pa pou res nanye pou nou. Non! Bizen trouv enn lot 
sime!  
DOKTER NIPAT : Peyna lot sime… Amwen… Non li pa posib.  
LENFOROM : Ki zafer?  
DOKTE R NIPAT : Enn lide fouka. Bliye… Meyer nou al get enn gran envesti ser ki pou fourni nou tou finans ki 
nou bizen.  
LENFOROM : Mo pa dakor. Sekre la bizen res parmi nou. Mo ena enn propozision formel pou fer… Mo 
fourni ou fon neseser, mo amenn tou larzan dispon ib lor marse lokal, nou fer li vinn lor. Ler nou vann lor la 
50% profi pou mwa.  
BELZAMINN : Dokter, mo trouve ki nou pe trair nou mision iniversalis. Nou dekouvert kapav amen enn 
meyer lavi pou tou dimoun dan lemonn. Nou nou pe koz kouma bann merkantilis. 5 0%, 25%, 10%. Kan mo 
ti abondonn tou mo bann privilez prensie, mo  ti fer serman pou servi mo konesans pou amelior lavi 
limanite. Mo prefer bril tou mo dokiman… rant dann enn kouvan…. fer lapriyer ziska mo dernie souf. Si 
siyans pa pou kapav ed limanite, re s zis relizion. ( Li koz ar sanglo dan so lagorz. Li al asiz dan e nn kwen ) 
56 
 DOKTER NIPAT : Ou trouve ki ou finn fer. Ou finn fer nou zeni plore. Tou nou plan finn tom dan dilo. Ou pa 
pe konpran ki finn arive… Zame Prenses finn reazir koumsa. Li toultan kontro l so emosion.  
LENFOROM : Ki finn arive?  
DOKTER NIPAT : Enn fam sans ib, entelizan trouv enn zom smart, entelizan…  
LENFOROM : Ou kwar ki…  
DOKTER NIPAT : Mo sir. Zame mo finn trouv li perdi kontrol kouma zordi. Ena enn sel explikasion.  
LENFOROM : Ou kwar ki…  
DOKTE R NIPAT : Mo sir. Ou tousel kapav konsol so leker ki pe soufer.  
LENFOROM : Li… mwa. Ou kwar?  
DOKTER NIPAT : Lenforom, mo konn Prenses Siro koumadir li mo prop zanfan. Premie fwa so santiman finn 
boulvers li, fer li plore.  
LENFOROM : Les mo al koz ar li.  
DOKTER  NIPAT : Non, non pa fer sa. Ou bizen montre li ki ou merit so lam our. Ou enn gran entelektiel, ou 
kone ki zis zenerozite kapav fer lamour fleri.  
LENFOROM : Ki mo kapav fer?  
DOKTER NIPAT : Ou enn gran zournalis, ou lagazet fer dimoun panse dan manier ki ou an vi. Mo sir ou kone 
ki ou bizen fer. Vomie ou ale. Mo va koz ar li  pou fer li konpran ki ou pou fer tou pou fer li plezir. Ale misie 
Lenforom… Revini tanto. Bizen priye Bondie pou nou gagn enn solision korek pou nou problem. Tou dan ou 
lame. Sami akonpagn m isie la… Pa bliye, lavenir dan ou lame ( Lenforom ek Sami sorti ) Belzaminn to enn 
zeni... Ar vites enkrwayab to finn sanz sitiasion dan nou faver! Mo ti kwar ki nou ti pou bizen desann lor pie 
ar li… Sami ena rezon. Zot tou parey. Bel bataz. Zes touy konesa ns. Tousala makiyaz! Belzaminn, Belzaminn 
to zeni eksit mwa. Vini , mo anbras twa.  
BELZAMINN : Dokter, mo finn gagn enn gran lide. Kifer mo pa vinn ou partner?  …Fifty -fifty!  
DOKTER NIPAT : Hen!  
AK 2  
(Mem dekor. Sami pe ekzaminn enn bag diaman ar enn loup bizo utie. Romans Joukal pe diboute).  
SAMI : Asize Misie Joukal ( Romans  Joukal asiz lor bor sofa ) … Hhmm! Li paret korek. Mo kwar Prenses pou 
kontan. Ki so valer ou dir mwa? ( Li rann li bag la ). 
ROMANS JOUKAL : Rs150,000. Mo finn met mo ti komers angaz pou aste li.  
SAMI : Komers! Ou pa ti dir mwa ou ena enn komers.  
ROMANS JOUKA L: Enn ti komers misie Sami. Permet gagn lavi. Trik parsi, trik parla. Parfwa gagn bann 
marsandiz kabri.  
SAMI : Interesan sa! Ki ou vande dan ou magazen?  
ROMANS JOUKAL : Pa magazen misie Sami. Enn tabazi. Vann lotri, lwe revi… ek detrwa lezot tranzaksion.  
SAMI: Ki kalite tranzaksion.  
ROMANS JOUKAL : Bann zafer kabri.  
SAMI : Laviann kabri.  
ROMANS JOUKAL : Pa laviann. Marsandiz kabri. Ou kone bann zafer chori -chori.  
SAMI : Ou filozoli pou amenn ou bien lwen. Si mo fer ou gagn marsandiz kabri ou…  
ROMANS JOUKAL : Bize n konn kalite ek pri.  
SAMI : Bon kalite, ti pri.  
ROMANS JOUKAL : Par ekzanp?  
SAMI : Wiski, letof, laparey video, fim porno…  
ROMANS JOUKAL : Sa tourswit mo pran. Komie kaparey video ou ena? Kapav fer ou gagn enn bon pri.  
SAMI : Bizen pey kash!  
ROMANS JOUKAL : Pey na traka. Mo fer mo kliyan pey kash. Mwa mo zis pran enn … ti … komision.  
SAMI : Mo trouve ou bien organize. Nou va koz sa pli tar… Mo kwar prenses pe vini. Mo les teren lib. Fale pa 
tarde… Dokter Nipat pe fer lasies. Fale pa li trouv ou la ler li leve… Bon nsans. ( Sami sorti agos. Belzaminn, 
enn liv dan so lame, rant adrwat. Li fer sanblan li pe lir. Li mars anlon -anlarz. Romans Joukal kouma enn 
momi pa bouz ditou. Belzaminn tap ar li, li  tonbe ). 
BELZAMINN : Excusez mwa! ( Li kontinie lir) . 
57 
 ROMANS JOUKAL : Vot Altes je vous aime. Marye ar mwa ( Li ankor anba. Li pa get Belzaminn ). 
BELZAMINN : Hen! ( Li bes so liv, li get li ). 
ROMANS JOUKAL : Je … Je… vous aime. ( Li koz vit kouma enn zafer li'nn a prann par ker) . Marye ar mwa. Mo 
finn amenn enn bag diaman pou nou fian say. Depi ki enn swar kler -de-linn mo ti trouv ou lor balkon mo 
nepli kapav aret pans ou. Aksepte mo bag, aksepte mo demann, aksepte mo lamour, aksepte mo bag 
diaman.  
BELZAMINN : Ou mala d! 
ROMANS JOUKAL : Non, mo Joukal… Romans Joukal.  
BELZAMINN : Kifer ou pe  plengne anba lor sali? Ou'le mo apel dokter?  
ROMANS JOUKAL : Non, non vot altes. Mo bien, mo tre bien, mo plis ki bien. Mo amoure… Sirtou pa apel 
Dokter.  
BELZAMINN : Amoure! Lor pla vant . Ou pa kone ki lamour bizen dibout lor so lipie. Ou'le ki mo ed ou pou  
konvenk ou lamoure?  
ROMANS JOUKAL : Wi samem! Ou tousel kapav ed mwa… pou fer li aksepte mo lamour.  
BELZAMINN : Me… mo finn deza trouv ou parla… Ki manier li ete?  
ROMANS JOUKAL : Limem pl i zoli fam ki ekziste dan lemonn, pli zoli, pli entelizan, pli ena mani er, pli kiltive.  
BELZAMINN : Ou finn zwenn enn trezor!  
ROMANS JOUKAL : Mo pa entrese ar so trezor. Limem pli gran trezor.  
BELZAMINN : Mo sir mo finn deza trouv ou… Eski ou lentansion korek ? 
ROMANS JOUKAL : Mo finn amenn enn bag fiansay… enn bag diaman. Si li a ksepte, nou fianse anplas.  
BELZAMINN : Eski li pa danzere nek plonz dan maryaz koumsa ? Eski ou konn li ase bien pou pans maryaz ? 
ROMANS JOUKAL : Mo leker dir mwa ki mo kapav fer li konfians.  
BELZAMINN : Ou lespri? Ki ou lespri dir?  
ROMANS JOUKAL : Dan kontan p eyna kredi!  
BELZAMINN : Ou kone ki maryaz pa badinaz. Eski ou pou kapav donn li tou seki li bizen?  
ROMANS JOUKAL : Ki li bizen? Li ena plis ki bizen.  
BELZAMINN : Enn lotri sa!  
ROMANS  JOUKAL : Kikfwa plis ki enn lotri.  
BELZAMINN : Eski mo konn li?  
ROMANS JOUKAL : Wi vot Altes. Ou konn li bien.  
BELZAMINN : Kot li reste?  
ROMANS JOUKAL : Isi mem!  
BELZAMINN:  Isi? Mo pa konn person koumsa isi.  
ROMANS JOUKAL : Permet mwa trap ou lame, amenn ou div an sa laglas la. Lerla ou pou trouv li. ( Li trap so 
lame amenn li divan lagla s). 
BELZAMINN : A Senier Zezi! Ou kontan mwa? Me ou pa konn mwa.  
ROMANS JOUKAL : Seki mo kone, ase. Wi, wi, mo kontan ou, wi, mo'le fians ar ou. Wi, mo'le marye ar ou. 
Dir wi, dir w i. Fer mwa vinn zom plis ere dan lemonn. Dir wi…  
BELZAMINN : Non.  
ROMANS JOUKA L: (Silans ) 
BELZAMINN : Non. Ou ankor enn etranze pou mwa… Me aster mo rapel kot mo ti trouv ou. Oumem ki ti la 
gramaten. Oumem sa miraz ki mo belmer pe avoye pou tortir mwa. Non, non, non! Aret tortir mwa.  
ROMANS JOUKAL : (Trap li)  Gete! Mo pa enn miraz. ( Li pas enn bag dan so ledwa ) Sa bag la pa enn miraz.  
BELZAMINN : (Get bag la ) Vremen ou pa enn miraz. Vremem ou serye. Non! Mo pa kapav aksepte sa… 
Mo'nn fer serman pou sakrifie mwa  pou efas pese limanite. Mo plas li dan enn kouvan. Mo finn desid pou 
donn to u seki mo ena enn kouvan pou ed bann malere. Pa detourn mwa depi mo mision veritab, pa tant 
mwa. Mo lespri feb. Mo enn fam. Pa tant mwa… Pa tous mwa. Mo pa pou kapav reziste ou sa rm. Ale! Pran 
ou bag. Donn li enn fam ki kapav rann ou ere. Mo pou amenn tro problem dan ou lavi…  
ROMANS JOUKAL : Mo lavi pa vo nanye san ou. Momem sa prens sarman ki pou kas pouvwar mazik ou 
belmer.  
BELZAMINN : Kisannla finn dir ou sa. Ou pa ti bizen konn s a. 
ROMANS JOUKAL : Me mo kone. Fer mwa konfians. Dan mo lebra ou pou vinn for.  Nou toulede pou vinn 
for. Gard bag la. Gard bag la, mo dir ou. Les mo zis anbras ou enn kou, ou pou trouv mo senserite dan mo 
58 
 lalev ( Li anbras li. Belzaminn fer koumadir li nepli  kapav dibout lor so lipie ). 
BELZAMINN : Aaa! Ou pe fer mwa perdi mo lekilib.  
ROMANS JOUKAL : Asiz la. Mo la pou protez ou toultan. Mon amour.  
BELZAMINN : Ou fer mwa trouv zekler. ( Laport agos ouver, Sami rantre kouma enn siklonn ). 
SAMI : Misie Joukal, ou akor  la? Dokter Nipat finn leve. Degaze al kasiet ( enn moman panik ) pas par sa 
laport la, rant dan premie lasam agos, ferm li akle…Nenport ki arive, napa ouver laport. ( Romans Joukal 
galoupe sorti par laport adrwat ) 
BELZAMINN : Ki pe arive?  
SAMI : Nou gran zourn alis, Lenforom, finn debarke. Prepar twa pou akeyir li.  
BELZAMINN : Kouma li a pele.  
SAMI : Lenforom.  
BELZAMINN : Non, lot la.  
SAMI : Romans Joukal.   
BELZAMINN : Ki li fer?  
SAMI : Miminn, mo Miminn bliye li. Okip Kloroform.  
BELZAMINN : Ki kloroform?  
SAMI : Samem, Lenforom.  
BELZAMINN : Dir mwa ki li fer?  
SAMI : Li enn mazisien lenformasion. So  lartik soul dimoun kouma rom.  
BELZAMINN : Non, lot la.  
SAMI : Li ena enn ti komers. Ale! Prepar twa. Mo pe al fer li rantre. ( Sami sorti ). (Belzaminn al asiz lor enn 
sofa, repran so liv. Sami ek Lenforom rantre. Lenforom bien abiye, kostime, kravate pe sary e enn valiz ki 
paret bien lour. ) 
LENFOROM : Je vous salue, O belle Princesse!  
BELZAMINN : (Pa reponn, kontinie lir ). 
LENFOROM : A nous la richesse et la gloire! Mo finn reysi  gagn enn valiz lengo -larzan.  
BELZAMINN : (Lev so latet, koz ar Sami ) Sami, prepar mwa  enn tas sitronel silteple. ( Sami sorti adrwat ). 
LENFOROM : Vot Altes ou pa bizen entimide par mo prezans. Mo konn tou, mo konpran tou. Mo kone ki ou 
pa kapav reziste mo sa rm. Mo valiz ranpli ar larzan. Mo finn kontakte tou bann bizoutie dan pei. Zot tou 
pou fonn tou larzan ki zot ena pou fer bann bar. Ar seki mo finn amene, nou kapav gagn sifizaman lor pou 
aste tou larzan ki ena lor marse. Dime kikfwa mo bizen revini dan en n kamion.  
BELZAMINN : (Pa reponn ). 
LENFOROM : Mo kone ki ou pa enterese ar sa… Mo kone osi ki pe enteres ou leker… Tou seki mo pe fer se 
pou rann ou ere. Aaa! Ayo mo lipie. ( Lamans valiz kase, valiz tom lor so lipie ). 
BELZAMINN : Pa fer tapaz, ou pa trouve ou  pe kas mo konsantrasion.  
LENFOROM : Belle princesse! Mo kone lor ki zafer ou pe konsa ntre… Mo konn lafors ou latet ek febles ou 
leker… Li ti inevitab sa. Bann fam pa kapav reziste sa. Partou kot mo pase, parey.  
BELZAMINN : (Bien serye ) Ki mo kapav fer pou o u? 
LENFOROM : Ki ou kapav fer? Ou kapav fer boukou zafer. ( Li al asiz koste ar li, may  li par so leren, rod 
anbras li. Li gagn enn kout koud dan vant ) Ayooo! Prenses ou metod rapid. Me mwa mo kone ki ou ole. 
When a woman says no, she means yes. Mo metod si bien rapid. ( Li bos Belzaminn dan so lebra. Belzaminn 
debat, laport omilie ouver, Dok ter Nipat rantre ). 
DOKTER NIPAT : Ayaya! Kit zot pe fer? Zot pe fer malsen. Tou nou travay kapav tom dan dilo. Pou reysi, 
lespri bizen prop. Prenses Siro! Mo finn dir ou as iz la medite. Get ki ou pe fer?  
BELZAMINN : Dokter kouma pou medite kan ena dimoum zot  lame kouma lapat ourit.  
LENFOROM : Prenses Siro pa antor. Mo pran tou responsabilite. Rien de grave j'espere.  
DOKTER NIPAT : Rien de grave! Aster pou bizen fer enn lenvante r konple. Tou depann lor sipa zot vibrasion 
erotiko -sansiel ti pir. Si ti ena le nfians pornografo -sansiel tou nou travay pou tom dan dilo.  
LENFOROM : Mo kapav asir ou…  
DOKTER NIPAT : Prenses, al verifie bann laparey, reteste bann solision, regle tanperatir, dezenfekte 
latmosfer. ( Belzaminn sorti par laport omilie ) …Ou finn reysi gagn zafer l a Misie Lenforom?  
LENFOROM : Enn valiz plen!  
DOKTER NIPAT : Ou finn verifie so kalite?  
59 
 LENFOROM : Verifie? Non!  
DOKTER NIPAT : Pa fer nanye. Mo va chek sa momem. Si bannla finn melanz larzan la ar lezot metal pou fer 
pwa, nou travay pou tarde. Pou bizen pirifi e nou matier premier.  
LENFOROM : Pran letan sa?  
DOKTER NIPAT : Pa trakase. Tou problem ena so solision. Kot matier premier la?  
LENFOROM : Dan sa valiz la. ( Li ouver  valiz la) . 
DOKTER NIPAT : Li paret korek. Bon pwa. Sami. E Sami ( Sami rantre ). Fer met sa dan l aboratwar… Mo kwar 
pa ki pou ena problem. Belza… Prenses Siro, tou korek? Ki pe arrive, li pa repon ( Li al kot laport omilie)  
Prenses! Prenses…Ki finn ariv li? S ami get enn kou ki pe pase dan laboratwar. ( Sami pran valiz larzan sorti 
par laport omilie ) Dro l! Ena kiksoz bien drol! Ki pe arrive. Ou pa santi koumadir letan pe akselere? Koumadir 
minit pe vinn segonn?  
LENFOROM : Non! Kikfwa ler dete!  
DOKTER NIPAT : Ou si r ou pa'nn fer nanye malsen?  
LENFOROM : Non!  
DOKTER NIPAT : Me wi letan pe akselere… Lespas pe re tresi. Bizen blok sa mouvman la, sinon liniver pou 
disparet enn vites napa -badine. ( Sami retourne ). 
SAMI : Dokter...Bien bizen ou dan laboratwar. Enn zafer grav p e arive. ( Dokter Nipat galoupe sorti par laport 
omilie ). 
LENFOROM : Ki pe arrive?  
SAMI : Ki ou fi nn fer?  
LENFOROM:  Mwa? Nanye?  
SAMI : Drol!  
LENFOROM : Ki zafer?  
SAMI : Letan finn akselere, lespas pe retresi. Ler ou ti rantre ki Prenses ti pe fer?  
LENFOROM : Li t i pe lir, mo kwar.  
SAMI : Ki li ti pe lir?  
LENFOROM : Sa liv la mo kwar. ( Li al ram as liv ki lor sali). 
SAMI : Non. Pa fer sa! Pa tous sa.  
LENFOROM : Ki …kifer?  
SAMI : Enn liv mazik sa. Prenses Siro servi sa pou ogmat so pouvwar konsantrasion. Li ti ariv dernie r staz so 
experyans. Servi so pouvwar konsantrasion pou fer letan arete. Ler letan arete, lerla  kapav fer bann 
sanzman dan natir bann matier…Ler ou finn kas so konsantrasion, lespri finn perdi kontrol lor letan, lespas 
finn koumans retresi… Lafen -dimonn pe  vini… enn ti erer finn kraz dis banane travay resers. Olie nou tou 
vinn miliarder, nou tou fin i zordi mem.  
LENFOROM : Pa kapav fer nanye pou anpes sa?  
SAMI : Pa kone. ( Belzaminn rantre ). 
BELZAMINN : Kot mo liv? ( Li trouv so liv, ramas li, retourn dan laborat war). 
SAMI : Zot pe seye mem. Ki ou finn fer ar Prenses Siro?  
LENFOROM : Nanye… Mo'nn zis sey anb ras li. Dokter Nipat ti dir mwa ki li kontan mwa.  
SAMI : Sa nou tou kone. Depi gramaten, ler li ti trouv ou pou premier fwa, li finn bien sanze… Ki pou fer! So 
lamour finn detrir dis banane travay resers, dis banane travay mistiko -kosmiko -siyantifik. ( Dokte r Nipat 
rantre ). 
DOKTER NIPAT : (Li souy so fron, pous enn soupir ) Fouuuf! Mo kwar ena enn tipti lespwar. Misie Lenforom, 
ou konn fer poz lotis dan Yoga?  
LENFOROM : Yoga? Non!  
DOKTER NIPAT : Ou konn meditasion transandantal?  
LENFOROM : Meditasion transandantal ? Non.  
DOKTER NIPAT : Repo dorsal orizontal?  
LENFOROM : Non!  
DOKTER NIPAT : O rage! O desespoir! L'inevitable s'approche. Larmwar kraz mwa!  
SAMI : Ou pa kapav dormi lor ou ledo, sa pans nanye pandan dezertan?  
LENFOROM : Kapav seye.  
DOKTER NIPAT : Amenn li dan pr emier lasam agos. Atas so lizie ar enn bando nwar.  
60 
 SAMI : Dokter! ( Li al koz dan so zorey ). 
DOKTER NIPAT : Sami. Al demanitiz lasam la avan. ( Sami sorti adrw at). Misie Lenforom! Konpran mwa. Ou 
tousel kapav defer seki ou finn fer. Ou kapav refize, repran ou valiz larzan ale. Ou kapav…  
LENFOROM : Mo aksepte. Servi mwa. Pini mwa. Mo ofer mo lekor, mo lavi pou limanite.  
DOKTER NIPAT : Bravo. Fer zenga.  
LENFOROM : Ki ete sa!  
DOKTER NIPAT : Trap ou zorey drwat ar ou lame gos. Trap ou zorey gos ar ou lame drwat. Samem.  Aster 
asize, dibout senkant fwa. Repe 'Zenga, lamalis napa bon' ( Lenforom koumans fer zenga. Sami rantre ). 
SAMI : Dokter, ready!  
DOKTER NIPAT : Bon kontinie  fer zenga, swiv Sami. ( Lenforom ek Sami sorti adrwat ) Fouuuf! Belzaminn, e 
Belzaminn. ( Belzaminn ran t par laport omilie ) Belzaminn peyna letan pou perdi. Nou marsan dizef pre pou 
vini. 
BELZAMINN : Ki marsan dizef?  
DOKTER NIPAT : Aret poz kestion! Get enn ko ut si sa dizef larzan la finn pare.  
BELZAMINN : Dokter, ou pa ankor donn mwa enn repons.  
DOKTER NIPAT : Ki repons? To pa trouve mo okipe.  
BELZAMINN : Mo pa pou kontinie travay pou mersi misie.  
DOKTER NIPAT : Travay! To apel sa travay?  
BELZAMINN : Apel li kouma ou ole. Mwa, mo bizen mo par. Sinon mo pran mo sime, mo ale.  
DOKTER NIPAT : Belzaminn. Get mwa bien. F am pa gagn drwa rezenbe ar zom. To par se seki mwa mo anvi 
donn twa. To sime se seki mwa mo finn trase… Aret sa palab la. Sinon mo pou sap lor kal. Kan mo sap lor kal 
to kone ki arive?  
BELZAMINN : Sap lor kal si ou anvi. Sa zis avan ki ou ti kapav fer mwa p er. Aster mo konn mo lafors. E mon 
konn ou flebles. ( Sami rantre anmemtan ). 
DOKTER NIPAT : Tou korek Sami?  
SAMI : Tou korek sef? Nanye pa korek. Sitiasion la  finn vinn telman sere ki si nou fer enn sel fo pa, tou nou 
travay dan dilo. Dan lasam Belzaminn ena Kloroform.  
DOKTER NIPAT : Lenforom  
SAMI : Samem. Dan mo lasam, mo'nn bizen ferm tou bann Gopia. Zot pe proteste zot pa ankor gagn zot 
dezene. Mo pa kone ki d ezord zot pe fer. Dan ou lasam, nou fitir premie minis pe ronfle. Li pe flote dan rev 
pouvwar. Belzam inn finn devid li. Ganja finn ranpli so lespri ar lafime pouvwar.  
BELZAMINN : Be Romans?  
SAMI : Mo'nn bizen ferm li dan drenaz. Li pe medite lor lamour trans andantal. Enn veritab lazil. Lopital 
mantal manti… Kot to pe ale?  
BELZAMINN : Mo pe al get li.  
SAMI : Kisannla?  
BELZAMINN : Romans!  
DOKTER NIPAT : Kifer?  
BELZAMINN : Mo peyna kont pou rande.  
DOKTER NIPAT : Ekout li koze. Li peyna kont.  
BELZAMINN:  Mo peyna kont p ou rande me mo ena kont pou dimande.  
DOKTER NIPAT : Ala li rekoumanse. "Ingratitude thy name is woman" . 
SAMI : Patron, fale pa bliye nou marsan dizef. Li pre pou vini.  
DOKTER NIPAT : So komision finn pare?  
SAMI : Mo kwar. Bizen dimann Belzaminn.  
BELZAMINN : Ki mo ete mwa? Zot servant?  
SAMI : Miminn mo zoli Miminn. Tomenn mo ladou soupi, mo soutalfinn, mo…  
BELZA MINN : Aret to koze ipokrit. Mo pa anvi tande.  
DOKTER NIPAT : (ankoler ) Komision la finn pare, ousa non?  
SAMI : Kas pa latet patron. Je m'en occ upe! San fason! ( Sami sorti par laport omilie ) 
DOKTER NIPAT : Belza. Pa gat lasos! Kan travay la fini mo pou rekonpa ns twa. Pa traka. De tout fas on nou 
bann partner dan sa latrepriz la. Tou seki pou twa pou mwa, tou seki pou mwa…  
BELZAMINN:  Pou mwa! ( Kikenn  tap laport agos ). 
61 
 DOKTER NIPAT : Bebel! Al ouver laport, servi to sarm pou tini -tini li. Mo al get enn kou si so ko mision finn 
pare dan laboratwar. ( Li sorti par laport omilie, Belzaminn al ouver laport agos ). 
BELZAMINN : Li kwar li finn fini gagn mwa… Mo p ou gagn li. Dominer la!  
POUNAK : (Lor bor laport ) Dokter pe atann mwa.  
BELZAMINN : Ou apel?  
POUNAK : Mo nom pa enporta n. 
BELZAMINN : Kisannla, pou anonse?  
POUNAK : Kisannla ou?  
BELZAMINN : So sekreter.  
POUNAK : Dir li "poul sante, kok ponn dizef"… Kifer ou pe get  mwa koumsa?  
BELZAMINN : Nou pa finn deza zwenn? Nou pa finn zwenn dan rev omwen?  
POUNAK : Sa bann zistwar fam! Mo pa  kwar dan rev. Mo kwar dan seki ekziste, seki mo kapav trouve, trape, 
touse.  
BELZAMINN : Me mwa mo ekziste. Trape, touse si ou pa'le kwar.  
POU NAK : Mo mama ti ena rezon.  
BELZAMINN : Ki ou mama vinn fer ladan.  
POUNAK : Pa koz mo mama. Mo mama sakre. Li pa enn f am kouma ou.  
BELZAMINN : Ou mama pa enn fam?  
POUNAK : Napa sali so nom ar ou labous sal. Mo finn dir ou apel ou patron. Travayer zordi nepli en a okenn 
respe!  
BELZAMINN : Misie…Poul -sante -kok-ponn -dizef… ou bien kontan ou mama?  
POUNAK : Limem mo Bondie, limem m o lalimier, limem mo lavi… pou ena enn sel fam dan mo lavi… Tou 
lezot fam bann bagas, bann fimie… Fer mwa gagn maloker. Met enn pake parfen p ou kasiet zot loder vis. 
Mo mama enn sen.  
BELZAMINN : Mo ti'a kontan ena enn garson kouma ou. Ou mama enn dimoun bie n bonere.  
POUNAK : Ki ou kwar? Fode merite pou gagne. Bon, pa perdi mo letan. Apel Dokter.  
BELZAMINN : Dokter dan so laboratwar. Li pe terminn enn experyans. Limem finn dir mwa okip ou konfor… 
Pran enn ti drink?  
POUNAK : Mama finn dir mwa aret bwar. Lalkol en n pwazon. Samem pli gran ennmi progre.  
BELZAMINN : Asiz la. Pa la. Isi lors sa long sofa la. Koumsa mo kapav asiz kot ou.  
POUNAK : Asiz kot mwa ? Dan mo lakaz kan enn zom asiz lor enn sez, fam asiz lor sali.  
BELZAMINN : Kan ou asiz lor enn sez, ou mama asiz an ba? 
POUNAK : Mo pa finn dir ou mo mama napa enn fam ordiner.  
BELZAMINN : Ki manier sa pase kot ou?  
POUNAK : Mo mama asiz lor enn sofa, mwa mo asiz kot so lipie. Mo pou toultan tom lor so lipie, li pou 
toultan beni mwa.  
BELZAMINN : Les mo asiz kot ou lipie, les  mo tom lor ou lipie, donn mwa ou benediksion… Fer koumadir 
oumem mo mama.  
POUNAK : Ou peyna mama?  
BELZAMINN : Non! Mo enn pov orfelinn. Mo p eyna personn. Mo san defans. Person pa pran mwa kont.  
POUNAK : Mo bien sagren pou ou… me pa tous mwa. Pa sal mwa ar ou  lame pese…  (Tann enn ti explozion. 
Laport omilie ouver. Dokter Nipat paret, seve sifone, figir kouver ar dinwar ). 
BELZAMINN : Ki finn arriv e dokter?  
DOKTER NIPAT : Enn gran maler!  
BELZAMINN : Personn pa finn blese?  
POUNAK : Ki nouvel mo bann poul?  
DOKTER NIPA T: Mon cher Pounak. To finn ariv zis atan. To kapav temwagn mo gran deseption. Mo 
abandone…Dis banane resers dan dilo.  
POUNAK : Ki finn ariv e? 
DOKTER NIPAT : "I cannot heave my heart into my mouth". Trazedi! Belzaminn donn mwa enn kout bal, 
donn mwa enn kout o. Les mo fer arakiri!  
BELZAMINN/POUNAK : Non. Dokter! Non!  
DOKTER NIPAT : Kot Sami? Mo serviter devwe!  
62 
 POUNAK : Ki finn ariv mo bann poul?  
DOKTER NIPAT : Zot finn mor. Bann pov martir progre siyantifik.  
POUNAK : Tou?  
DOKTER NIPAT : Tou… sof enn.  
POUNAK : Kot li?  
DOKTER NIPAT : Sami ti pe okip li. Belzaminn ranbours mo kamrad Pounak tou so depans. Experyans la finn 
fware. Enn ti erer. Mo pa gagn kour az rekoumanse. Donn li so lamone, dir li ale… Mo va gard sa kouma enn 
souvenir.  
POUNAK : Ki ete sa?  
DOKTER NIPAT : Senb ol mo erer. Senbol mo fayit.  
POUNAK : Me, se enn dizef larzan!  
DOKTER NIPAT : O honte! O desespoir!  
POUNAK : Li ankor bon dokter.  
DOKTER NIPAT : Ankor bon! To tro bon. To tro zenere. Olie trez dizef lor mo finn reysi fer enn sel dizef 
larzan. Douz poul finn mo r ankous. I am a failure. Je suis un raté. Douz poul finn mor. ( Sami rant par laport 
omilie ). 
SAMI : Trez!  
DOKTER NIPAT : Ki to dir?  
SAMI : Treiziem la si finn mor.  
DOKTER NIPAT : Non, non non! Fini! My kingdom for a horse! C'est la fin. I'll break my staff. O  Prospero, 
Prospero! Mo konpran to douler.  
POUNAK : Tou pa finn perdi Dokter. Ena enn dizef larzan. Li vo plis ki trez poul.  
DOKTER NIPAT : Trez poul! Mo repitasion. Mo repitasion.  
SAMI : Patron. Mo finn trouv nou erer. Kapav refer eksperyans la.  
DOKTER NIPAT : Never! Once a failure, always a failure. I am bezeted and foutited!  
POUNAK : Komonn Dokter. Don't discourage! Mo kapav amenn san poul si n eseser.  
DOKTER NIPAT : Sami to'nn trouve kouma misie Pounak bon. Li enn zanfan mizer, akoz samem li konpran 
soufrans b ann ti dimoun. Donn li dizef larzan la.  
POUNAK : Dokter zame. Sa dizef la, li enn senbol! Nou premie sikse. Gard li kouma enn souvenir. ( Anm entan 
enn gro bonom sov rantre. Li peyna kalson ). 
SANTOUPE : Personn pa finn trouv mo kalson?  
DOKTER NIPAT : Belzaminn,  al sers so kalson. ( Belzaminn sorti adrwat ). 
SANTOUPE : Ena enn pake tapaz dan sa lakaz la. Tou bann laport ferme akle. Laport drenaz osi. Mo tann 
respirasion enn dimoun, mo sey koz ar li, li pa reponn. Ki pe arive?  
DOKTER NIPAT : Se bann lespri selest ki n ou finn konvoke pou sanz mantalite popilasion. Lerla zot pou 
kapav konpran ou grander. Sa bann lespri la mem pou fer ou gagn prosenn e leksion zeneral. Travay pe mars 
amervey. Nou finn fini gagn enn adzwen pou soutenir ou dan ou gran mision pou rekonstrir n ou pei. Mo 
prezant ou Misie Pounak, enn zanfan pov, ki konpran douler malere, ki viv ar lepep, ki finn fer prizon, ki finn 
fer boukou sakrifis, lagrev lafen, ki…  
BELZAMINN : (Rantre amemtan ) ador so mama, ki kont sex ek pornografi, ki fer lapriyer gramaten -tanto, ki 
pa bwar, fa fime, pa… anfen enn sen.  
DOKTER NIPAT : Kan ou vinn prezidan repiblik, se enn dimounn koumsa ki ou bizen pou pran  responsabilite 
premie minis.  
BELZAMINN : Ala ou kalson! ( Santoupe met so kalson ). 
DOKTER NIPAT : Cher Pounak, mo finn bliye  koz sa ar twa. To kone nou pei ranpli ar koripsion, gaspiyaz. 
Bizen pas enn gran kout balie. Misie Santoupe enn bon dimoun sa! Li fin n deside pou moraliz lavi piblik ek 
politiz moralite. Si li gagn ou koudme, nou pei pou vinn enn paradi lor later. Misie S antoupe, mo finn bliye 
dir ou ki kamwad Pounak li osi enn exper lor diversifikasion agrikol. Li ena enn solision p ou nou problem 
ekono mik. Fini problem bidze, fini defisit balans -de-peman. Kikfwa bann exper F.M.I pou bizen vinn swiv 
kour isi. Ou trouve Mis ie Santoupe, nou nou okip ou kanpagn serye -serye.  
POUNAK : Dokter! ( Li ris Dokter Nipat dan enn kwen ) Pa ti dan plan sa!  
DOKTER NIPAT : Pounak, fer mwa konfians. Grasa so lamone nou kapav rekoumans nou experyans. Pa bliye 
ki explozion la finn detrir tou nou lekipman. Kot pou gagn kas. Misie Santoupe ena enn pake lamone. Li pa 
63 
 per pou depanse. To nek fourni poul, li li fourni lekipman. Ar l or ki nou pou gagne nou kapav diriz lemonn… 
Amwen ki to pa enterese ar pouvwar. Ena dimoun koumsa. Mo bien konpran.  
POUNAK : Non, non, non! Pa pans sa. Toultan mo ti ena anbision vinn minis… Toultan mo finn bizen bes 
latet divan lapolis. Kan mo vinn minis l erla lapolis pou bizen salie mwa ler mo pase. Mo foul dakor.  
DOKTER NIPAT : Mo kone ki to pa pou kile divan to responsabili te. Misie Santoupe , nou kamwad Pounak 
swet enn antrevi, enn renion mix pou diskit program, stratezi, taktik ek ideolozi.  
SANTOUPE : Asterla mem?  
DOKTER NIPAT : Il faut battre le fer quand il est chaud! Sami amenn zot dan mo lasam, donn zot papie ek 
plim. Les  nou bann entelektiel travay. Fale pa deranz zot. ( Sami sorti adrwat ar Santoupe ek Pounak ). 
BELZAMINN : Nou finn sap lwen sannkoutla!  
DOKTER NIPAT : Problem pa'nkor fini. Bizen trouv enn plan pou Lenforom. Ki pe ariv twa. To soupire, to lizie 
get dan vag… T o kouma enn zennfi ki finn tom amoure.  
BELZAMINN : Aret sikann mwa Dokter… Mo pe pans li.  
DOKTER NIPAT : Kisannla? Sa joukal la?  
BELZAMI NN: Pa kwar sa! Get ki li'nn donn mwa.  
DOKTER NIPAT : Vre diaman sa?  
BELZAMINN : Paret!  
DOKTER NIPAT : Mo get li enn kout.  
BELZAMINN : Tous pa! Sa pou mwa sa.  
DOKTER NIPAT : Pou twa. To pa kone ki isi propriete prive finn aboli. Tou finn sosialize. Donn sa bag la isi.  
BELZAMINN : No road! Sa mo bag fiansay la! Li finn dimann mwa marye ar li.  
DOKTER NIPAT : To peyna drwa. To liye ar mwa par enn kontra.  
BELZAMINN : Kot kontra la?  
DOKTER NIPAT : Belzaminn, kan to pou konpran ki enn kontra moral ena boukou plis valer ki  enn bout 
papie… Bout papie! He! Kot sa de papie ki Sami finn donn twa pou garde?  
BELZAMINN : Mo finn gard zot.  
DOKTER NIPA T: To kone, li finn trik mwa pou gagn mo signatir. Donn mwa papie la.  
BELZAMINN : Pa kapav.  
DOKTER NIPAT : Kifer pa kapav?  
BELZAMINN : Mo  finn sign enn kontra moral ar Sami.  
DOKTER NIPAT : Ki kontra moral? Mo donn twa lord donn mwa sa papie la. ( Otoriter ) Belz aminn mo donn 
twa lord donn mwa ( Li trouv Sami ki pe rantre ) sa bag la.  
BELZAMINN : Non. Sa mo bag fiansay sa.  
DOKTER NIPAT : Bon si to persiste, mo pa ensiste. Tou seki mo ole se to boner.  
SAMI : Bebel mo Miminn, olie to bag fiansay, al get enn kou ki pe ari v to fianse. O douce princesse! To finn 
grandi kot latrinn, to fianse pe atann dan drenaz. Zot lamour predestine. ( Belzaminn avoy e nn liv lor li, sorti 
par laport adrwat ). 
DOKTER NIPAT : Sami ki nou pou fer ar Lenforom?  
SAMI : Si nou met li dan kabine fantom  Santoupe?  
DOKTER NIPAT : Sa enn bay lide sa… So lizie ankor bande?  
SAMI : Wi.  
DOKTER NIPAT : Al sers li vini.  
SAMI : Patron ena enn ti  problem ki pe fe sirfas.  
DOKTER NIPAT : Ki problem?  
SAMI : Mo dir ou touzour sef. Mo kwar Belzaminn finn plen ar sa lavi la. R omans Joukal finn dir zoli -zoli 
parol. Premie fwa kikenn koz ar li koumsa. Sa finn enpresionn li.  
DOKTER NIPAT : Non! To pa konn Bel zaminn. Dan nou plan peyna plas pou santiman. Bizen fer maksimem 
avan liver. Zenes ize peyna valer.  
SAMI : Me si vadire seki m o pe dir vre, li pou refiz zwe lakomedi ar Lenforom ousa Santoupe.  
DOKTER NIPAT : Napeyna plas pou "si". Mo kone li pa vre. Belzamin n konn enn sel kiksoz: lamone.  
SAMI : Mo kwar ou pa konn Belzaminn ase sef… Bon mo al sers Lenforom. (Li sorti adrwat ). 
DOKTER  NIPAT : (Pran enn lagazet, fer koumadir li pe lir. Sami rantre ar Lenforom, li larg so bando ) Alors 
cher ami. Ou finn repanti ou mo ve aksion. Pa reponn. Mo kone ki ou finn regret ou erer. Ou enn dimoun tro 
64 
 entelizan pou ou pa kone kot lentere, setadir lave rite, etc. Zisteman mo pe lir ou editorial lor problem ek 
solision nou pei. Wi! Ena boukou lozik dan seki ou pe dir. Ou ena foul re zon. Ena bann enkapab opouvwar. 
Zot pe trenn nou pei dan labou. Akoz zotmem pri pe monte, somaz pe monte. Ou analiz ekonomik ek politik 
nou sitiasion li bien profon… Mo trouv drol ki ou pe perdi ou letan dan biro enn lagazet. Ou plas se dan 
gouvernman. Ou lisidite, ou kapasite, ou senserite, ou onette se bann valer ki nou pei pe perdi…. Eskiz mo 
franparle. Mo pe vey zafer ki pa regard mwa. Konpran bien, mo santi ki antan ki sitwayen onet mo ti bizen 
dir ou sa.  
LENFOROM : Finn reysi rezoud problem la?  
DOKTER NIPAT : Ki problem?  
LENFOROM : Letan ek lespas.  
DOKTER NIPAT : A sa! Wi, depi lontan.  
SAMI : Me lespas finn bien retresi. Peyna p las pou bouze. Bizen zwe sere.  
LENFOROM : Pardon!  
SAMI : Mo pe koz ar Dokter. Kot pou met tou sa bann marsandiz la?  
LENFOROM:  Ki mars andiz?  
DOKTER NIPAT : Matier premier pou akonplir nou gran sanzman sosial.  
SAMI : Sef, pa koze bonavini!  
DOKTER NIPAT : Sami, je  te demande de te taire. Monsieur Lenforom est un ami, un intellectuel, un grand 
citoyen. Pa ensilte li dan mo lakaz.  
SAMI : Pardon sef! 
DOKTER NIPAT : Fode pa mo retann enn koze koumsa. To tann mwa bien?  
SAMI : Wi sef!  
DOKTER NIPAT : Misie Lenforom  
LENFOROM : Apel mwa Lenfo.  
DOKTER NIPAT : Mersi pou lamitie ki ou pe ofer mwa. Mo bien apresie. Lenfo, mo kwar aswar tou pou pare 
pou gran tran sformasion. Dime ou kapav kit nou ar ou valiz ranpli ar lor.  
LENFOROM : Dokter ou ofans mwa si ou kwar ki zis lor ki enteres m wa. Mo konsian mo devwar anver mo 
pei. 
DOKTER NIPAT . Mo kone Lenfo. Mo kone. Tou dimoun konn ou repitasion. Ou plim fer ou adverser  tranble. 
You pen is mightier than their swords. Me bliye tou sa. Pran ou lor ou ale trankil. Ena enn zafer istorik ki pe 
prepare isi. Sa landrwa la kapav vinn bien danzere. Vomie ou ale kouma mo fini ou travay… Me mo ti'a 
kontan ki ou kone ki ou bann lart ik finn vinn baz enn manifes politik. Samem tou mo kapav dir ou.  
LENFOROM : Dokter, mo espere ou pa ena okenn dout lor mwa.  
DOKTER NIPAT : Non mon cher, pas du tout.  
LENFOROM : Kan zot pou pas alatak?  
DOKTER NIPAT : Wi Sami. Le devoir m'appelle. Sami okip nou envite. Fode pa li mank nanye. ( Dokter Nipat 
sorti adrwat ). 
LENFOROM : Sami depi lonton to travay ar Dokter Nipat?  
SAMI : Wi mi sie, depi mo finn kit lekol primer.  
LENFOROM : To finn res ar li tou sa letan la?  
SAMI : Sef, enn bon dimoun sa, enn gran imanis.  
LENFOROM : Ki li pe prepare?  
SAMI : Seki li'nn dir ou, samem.  
LENFOROM : (Met enn lamone dan pos Sami ) Pa bizen kasiet nanye. Dir m o seki mo pa kone, me ki mo 
soupsone.  
SAMI : Pran enn drink sef?  
LENFOROM : Pa sanz koze Sami.  
SAMI : Sef, les patron limem  dir ou.  
LENFOROM:  Sami, si mo kone ki pe pase mo kapav servi mo lagazet pou ed zot.  
SAMI : Sef, mwa mo zis enn pion isi. Mo ekzekit lord  parski mo fer konfians mo lider. Li kone ki bon pou nou. 
Pa zordi mo pe travay ar li. Ziska ler tou seki li'nn anvi fer  li'nn reysi. Li dir nou ki ena enn sime bien fasil pou 
relans nou pei ek amenn zistis sosial. Kan li dir sa mo fer li konfians. Eski en a rezon pa fer li konfians? …. 
Sirtou ki so analiz baze lor letid enn bien gran entelektiel. …Toultan li dir nou ki so r ev se gagn kolaborasion 
65 
 sa dimoun la… Pa kone aster sipa li pou kapav gagn li. Lavenir depann lor desizion sa dimoun la.  
LENFOROM : Mo kw ar mo kone ki to pe dir ... Bann zeni finn zwenn. Nou kapav dan enn semenn fer seki 
lezot pran enn siek pou fer... Me po u kapav fer sa bizen pran pouvwar.  
SAMI : Dokter Nipat pe travay lor la… Sa li enn detay. Sa pouvwar ki li ena pou fer dimoun konpran kot  
laverite ete telman gran ki dan enn semenn li kapav ralye popilasion otour li ek so lekip. Dayer dime li pe 
koumans enn  pelerinaz atraver pei. So bann disip pou akonpagn li. Zot pou viv kot dimoun senp ki viv enn 
lavi senp.  
LENFOROM : Kifer li pa'nn fer la gazet kone?  
SAMI : Li pa fer tou lagazet konfians. Ena enn sel zournalis ki li fer konfians. Zordi gramaten mem li ti don n li 
radevou… ki ler la?  
LENFOROM : (Get so mont ) Inn pre pou sizer!  
SAMI : Pe perdi letan. Nou pe blage kan ena enn pake travay pou fer… Dokter finn donn mwa enstriksion 
pou prepar laboratwar pou fer ou louvraz. Asiz la, pran enn drink letan mo okip ou louv raz. 
LENFOROM : Res la Sami. Sa travay la pa prese. Lot travay la ki prese.  
SAMI : Ki manier? Mo pa konpran.  
LENFOROM : Si nou fer gran san zman sosial -politik, lerla lalwa pou dan nou lame.  
SAMI : Wi sef ! 
LENFOROM : Lerla, san okenn traka nou kapav fer sazman d an bann matier. San okenn traka. Nou kapav 
itiliz nou lafors pou grandi nou lanpir. Understand!  
SAMI : Pa tro sef.  
LENFOROM : Get sa, li b ien senp. Si asterla  mem nou fer larzan vinn lor, nou pou bizen vann nou prodwi lor 
marse nwar. Nou adverser kapav fatig  nou. Me si nou ena tou pouvwar nou kapav fer sanzman ki anvi… 
Marse nwar vinn marse blan. Get it?  
SAMI : Sef ou enn zeni …. Dokter ena r ezon fer ou konfians… Bizen vit al dir li sa… Atann! Ena enn problem: 
Prenses Siro.  
LENFOROM : Ki problem?  
SAMI : Prenses Siro pa pou gob sa boul la.  
LENFOROM : Kifer?  
SAMI : Li pa dakor pou melanz politik ar siyans ek zistis sosial… Li kwar ki nou travay siya ntifik bizen pas avan 
tou… Si li pa marse, tou nou plan tom dan dilo. Bizen rezoud sa problem la avan.  
LENFOROM : Les sa dan mo lame. Tou dimoun kone ki Prenses Siro finn rant dan mo siro. Li pa kapav reziste 
mo sarm, mo virilite, mo sex -apiil. Mo sir ki mo  bann argima spiritiel ek fizik, fizik sirtou, pou balye tou 
rezistans. Mo kone ki mo pe dir. Li kapav enn prenses, li k apav enn gran siyantis me li res enn fam. Samem 
so febles. Mo konn fer leker fam bate. Les sa dan mo lame. ( Belzaminn rantre anmemtan ) 
BELZAMINN : Sami…  (li trouv Lenforom, li tike ) 
LENFOROM : O douce creature! Vinn la, mo bizen koz ar twa antetatet. Sami to kapav ale.  
BELZAMINN : (Get Sami ) Ki pe ariv li? Li toke?  
LENFOROM : To rod reziste! ( Li al trap Belzaminn)  Asiz la. Mo bizen koz ar twa.  
SAMI : Prenses, nou gran zournalis, misie Lenforom kwar ki ou bizen ekout so konsey lor relasion jalek tik ant 
siyans ek politik. Mo kwar li ena bann argiman frapan. Vomie ekout li. Li ena bann lide orizinal lor aksion 
direk ek reaksion presipite… So prezas  dan kabine fantom pou amenn enn bel kontribution lor 
transformasion bann lafors X an lafors Y. Ti'a b on ou ekout li.  
LENFOROM : Mo devwar antan ki enn sitwayen ki konsian so reponsabilite obliz mwa obliz twa aksepte mo 
rezonnman. To oblize aksepte ki to an tor. 
BELZAMINN : Lor ki zafer?  
LENFOROM : Lor tou zafer kot to pa dakor ar mwa  
BELZAMINN : Sa enn argiman  bien solid… Si ou ti kapav larg mwa enpe pou mo kapav respire, kikfwa mo ti 
pou kapav tande seki ou ena pou dir.  
LENFOROM : Bon! Asiz la e ekout mwa bien … Konsantre lor mo parol. Konpran? Bon! Nou pe viv dan enn 
sitiasion bloke par bann enkapab. Lespas pe  sere. Bizen liber lespas, re -ekilibre letan. Same m problem 
prensipal. Donk bizen aksion direk lor realite pou transform realite. Donk solision prensipal li politik. Kan fini 
rezoud problem politik lerla nou kapav transform bann matier fekal, nou fer zot v in bann bar lor pou rezoud 
kriz ekonomik mondial. Donk pou transform realite mondial bizen transform realite lokal, lerla transform 
66 
 bann matier, lerla tra nsform realite mondial, lerla,  ... lerla… tou korek. To finn konpran mwa bien?  
BELZAMINN : Sami li ti b izen siez dan kabine.  
SAMI : Kabine pa ranpli?  
BELZAMINN : Non, mo fek sort laba. Ena plas.  
SAMI : Ou sir… Fale pa deraz dokter ek so bann fitir minis. Zot p e poli zot plan.  
BELZAMINN : Pandan ki mo ekout konsey nou gran dirizan, al get enn kou si Dokter ek so  kabine fantom pa 
bizen lekleraz fanal nou gran timonie. ( Sami sorti ) 
LENFOROM : A! Mo lir dan to lespri.  
BELZAMINN : Ki ena dan mo lespri?  
LENFOROM : Ki ena ? Ah! Petite capricieuse! To finn fer li ale pou to res tousel ar mwa. Vinn la, mo kone to 
anvi ki mo anbras twa. Twa'si to pa kapav reziste mo maskilinite kouma tou fam.  
BELZAMINN : Tansion kikenn rantre. Pans mo repitasion. Mazinn mo loner.  
LENFOROM : Repi tasion? Loner?  
BELZAMINN : Pa enn fason pou tret mwa. Ou pe mank enn prenses respe ki li merite.  
LENFOR OM: Prenses! Ki Prenses! To enn fam. Mo kone kouma mat enn fam. Prenses pa prenses, pou mwa 
peyna okenn deferans.  
BELZAMINN : Pa bliye dernie fwa ki ti ari ve. 
LENFOROM : Dernie fwa to ti pe medite. Me la li diferan. Dernie fwa ti pe fer enn experyans. Sannfw ala 
peyna okenn experyans. Donk mo lib pou exprim mo virilite ar violas natirel.  
BELZAMINN : Mo enkapab reziste sarm ou argiman. Ou finn fini lir mo lespri . Pa kapav kasiet ou nanye. Me 
ena enn ti problem. Nenport ki moman bannla kapav rantre… Mazinn ou rep itasion… Sirtou…  
LENFOROM : Sirtou kwa?  
BELZAMINN : Mo sir ou kone?  
LENFOROM : Mo kone, mo kone. Dir mwa touzour.  
BELZAMINN : Ou ena bann gran admirater isi, sirtou Dokter Nipat.  
LENFOROM : Sa mo kone. C'est dans la nature des choses.  
BELZAMINN : Ou kone ki zot pe diskite dan kabine fantom?  
LENFOROM : Mo pa sipoze konn tou zafer. Ena enn -de ti detay ki mo manke dan mo dosie mantal.  
BELZAMINN : Dokter Nipat finn pro poz so bann fitir koleg ministeryel ki ou bizen form parti sa nouvo lekip 
zenn, entelizan, dinamik ki pou pran desten nou pei… Aster mazinn enn kou ki pou zot lenpresion si zot rant 
isi ek zot trouv ou pe … Ou konpran? Mo sir ou finn fini konpran.  
LENFOROM : To kwar nou pa pou gagn leta?  
BELZAMINN : Zot kapav vini nenport ki moman. Detout -fason, kan fer enn kiksoz bizen fer li bien…. Ou pa 
dakor ar mwa?  
LENFOROM : Samem mo ti pe panse. To finn tir koze la dan mo labous… To kwar zot pou aksepte mwa?  
BELZAMINN : Aksepte ou. Zot pe per ki ou refize. Zot panse ki ou lespri lib ek endepandan pa pou aksepte 
tranp dan  politik.  
LENFOROM : Kifer zot pans koumsa?  
BELZAMINN : Nou finn etidie tou ou bann lartik, mo par mo, lalinn par lalinn, paragraf par paragraf. Zame 
nou fi nn zwenn enn lespri otan profon, kler, penetran, lib ek endepandan! Nou kone ki bann gran lespri 
koumsa, zot gagn difikilte pou travay ar lezot mwens entelizan ki zot … Akoz samem…  
LENFOROM : La zot ena tor. Mwa antan ki sitwayen onet, senser, mo konn mo re sponsabilite vizavi mo pei, 
mo kontinan, lemonn dan lekel mo viv. Mo ena enn vizion nasionalis -enternasionalis. ( Sami rantre) . 
SAMI : Misie Lenforom, Dokter dimann ou si ou pou aksepte resevwar enn delegasion kabine fantom.  
LENFOROM : Me avek gran plezir… Fe r zot rantre… Prenses, ta place est a coté de mwa. ( Sami sorti ek 
retourn ar Dokter Nipat, Pounak  ek Santoupe. ) 
DOKTER NIPAT : Misie Lenforom… Pardon, Kamwad Lenfo… Antan ki portparol nou group, mo ena loner ek 
privilez dabor prezant ou nou senser felisitat ion. Deziemman, mo prezant ou mo exkiz ki mo finn propoz ou 
nom san dimann ou permision. Trwaziem man, mo ena gran plezir anons ou ki kabine fantom finn aksepte 
pou donn ou portfey finans a linanimite. Katriyemman, nou ti'a kontan si ou ti pou fer nou loner  aksepte sa 
nominasion la.  
LENFOROM : Li enn bien gran responsabilite. Sirtou ki gouvernman finn f ons pei la dan trou. Mo pa kone 
sipa mo pou kapav donn satisfaksion.  
67 
 DOKTER NIPAT : Ou tousel kapav pran sa responsabilite la. Si ou refize kikfwa nou pou bizen  abandonn nou 
plan. Kikfwa nou pou bizen les pei la kontinie pouri… Kikfwa nou tou pou bizen emig re. 
SANTOUPE : Oumem flanbo ekonomik. San ou konesans bann dosie, san ou realism pragmatik, nou proze 
pou kouma enn makacha peyna koko.  
POUNAK : Aksepte misie Le nforom. Fer mo mama plezir. Li bien kontan ou lagazet mem li pa konn lir.  
LENFOROM : Prenses Siro,  twa ki pou ena pou partaz sa gran desten la ar mwa, ki to panse?  
BELZAMINN : Peyna pou panse. Ena enn sel repons: Wi.  
LENFOROM : Gentlemen! Vous pouvez compter sur mwa.  
SAMI : Dokter! Bizen selebre sa.  
DOKTER NIPAT : A grand idea! Organiz tou tomem. ( Sami sor ti adrwat ). Lenfo, cher ami, listwar nou pei pou 
eternelman rekonesan. Ou finn montre ki nou kapav ena lespwar dan lavenir parski bann veritab 'fils du sol' 
napa pe kile divan zot responsabilite. Dan sa lasam la nou ena bann veritab servo pou rezoud tou pr oblem 
lemonn. Bizen akeyir kamwad Lenfo dignman.  
LENFOROM : Peyna pou akeyir mwa. Le pays avant tout!  
SANTOUPE : Bravo! Bravo! Mo pa trouv lezot mo. Bravo! Bravo ! 
POUNAK : Mo dir zot, mo mama ki pou kontan. Toultan li finn dir mwa, "Beta, to pou ena enn gran lavenir 
divan twa si to ekout to leker". Met lame lor mo leker. Gete kouma li bate.  
DOKTER NIPAT : Aster ki nou kabine finn pare pou "la grande aventure" nou bi zen reflesi lor bann mwayen 
pou finans nou proze. Popilasion net ar nou me bizen kapav enpresionn  zot par nou kapasite organizasion. 
Bizen pans lefe sikolozik, bizen eksit zot kiryozite, bizen gidi -gidi zot limazinasion. Pou fer tou sa bizen 
finans.  
POUNAK : Peyna problem, nou vann tou bann dizef larzan.  
LENFOROM : Nou fer dizef larzan vinn dizef lor.  
SANTOUPE : Atraver nou bann kontak nasional ek enternasional nou pou gagn boukou led. Pa bliye ena 
bann senpatizan progre partou. Zot pe atann pou ed nou.  
DOKTER  NIPAT : Nou bizen kre enn fon deswit. Mo met dis mil roupi.  
SANTOUPE : Mo met enn chek senkant mil . 
DOKTER NIPAT : Ki nou pou fer ar enn chek? Kot pou al sanz sa? Dime labank ferme.  
SANTOUPE : Mo met li lor ou non. Dime mo va amenn kash, lerla ou va rann mwa mwa mo chek.  
LENFOROM : Mo donn enn diziem mo lor.  
DOKTER NIPAT : Ki lor?  
LENFOROM:  Lor ki ou pou f er ar larzan ki mo finn amene.  
DOKTER NIPAT : Bon dakor.  
POUNAK : Mo bizen dimann mo mama komie mo kapav done… Pran touzour de dizef lor. ( Sami rantre ar 
labwaso n. Bann Gopia swiv li ). 
DOKTER NIPAT : Sami komie to kapav done?  
SAMI : Ki zafer?  
DOKTER NIPAT : Nou  pe fer enn fon pou "le salut national".  
SAMI : Mo zis enn domestik isi… Dan lespri sakrifis ek solidarite nasional mo aksepte donn enn kar mo 
katorziem mwa.  
DOKTER NIPAT : Ki katorziem mwa?  
SAMI : Katorziem mwa ki nou finn met dan nou program.   
LENFOROM : Nou  finn dir ki tou dimoun bizen fer sakrifis… Lesli mo va pey so par.  
SAMI : Mersi sef.  
LENFOROM : Avek plezir! Je suis la pour servir les petits, les defavorisés,  les damnés.  
DOKTER NIPAT : Sami, servi tou dimoun enn grog.  
POUNAK : Enn ver siro pou mwa. Mama fi nn dir mwa pa bwar larak…. Ou pa kwar nou bizen enterdi 
konsomasion lalkol. Mama toultan dir ki bann zom ki bwar zot vinn bebet.  
DOKTER NIPAT : Sa enn desizion bien grav! Nou met li lor azanda prosenn renion kabine fantom… Ale bann 
gopia met enpe lanbians.  
(Bann Gopia finn degize kouma fam. Zot sante, zot danse.)  
68 
 Ler soley leve nou tou al dormi,  
Ler soley kouse nou'al rod nou lavi.  
Noumem lespri marenwar,  
Noumem taker tou lespwar.  
                    ii  
Exper tripotaz, lerwa triyangaz,  
Reken marek az, serpan kamouflaz  
Noumem lespri marenwar,  
Noumem taker tou lespwar.  
                   iii 
Biznes marenwar, komers marsenwar,  
Marsan ilizion, voler tranzaksion,  
Noume m lespri marenwar,  
Noumem taker tou lespwar.  
(Alafen sante la lagam monte, tou dimoun k oumans danse. Pounak may leren Belzaminn, li gagn kalot etc. 
Omilie jalsa tann enn gran tapaz agos, koutpwen lor laport. Pandan ki lezot kontinie danse Sami al louk par 
lafnet agos. Li galoupe li retourn ver zot)  
SAMI : Lapolis! Sove lapolis!  
LENFOROM : Mazi nn mo repitasion. Fale pa zot may mwa isi.  
DOKTER NIPAT : Personn pa bouze! Mo ena enn plan.  
LENFOROM : Mazinn mo loner, mazinn mo lagazet, mazinn mo repitasion.  
DOKTER NI PAT: Napa panik! Sami, Belzaminn prepar lasanble.  
POUNAK : (Li azenou ) Mama, pardonn mwa . Mo pa pou rekoumanse.  
DOKTER NIPAT : Samem. Me vir lot manier. Get par laba. Santoupe! Santoupe kot ou?  
SANTOUPE : La!  
DOKTER NIPAT : Sorti deryer sa rido la.  
LENFOROM:  Dokter. Fale pa lapolis trouv mwa isi. Mazin mo loner. Mo repitasion san tas. Mo dosie v iez, 
san loder.  
DOKTER NIPAT : Sami al fou sa boug la dan drenaz.  
AK 3  
Mem plas, me bann meb finn sanz plas. Dan fon Dokter Nipat pe dibout kot enn latab, bann sofa finn aligne 
de kote. Bann Gopia azenou agos. Santoupe, Sami et Belzaminn adrwat; omilie Poun ak touzour azenou.  
POUNAK : Mama, mo Bondie, mo Lalimier, pardonn mo pese. Mo pa pou rekoumanse. Pini mwa, bat mwa, 
tourn mo zorey. Mo fer serman zame mo pa pou rekoumans e, zame mo pa pou ekout lezot apart twa. 
Mama pe fer nwar, vinn kot mwa, vinn ed mwa. M ama, mama ….  
DOKTER NIPAT : Sami, al ouver laport. ( Sami al ouver laport agos ) … Mo bann frer, ou trouv sa boutey divan 
mwa, samem apel pese. Samem ou lennmi. Akoz limem,  nou lemonn pe devier ambalao. Si ou napa reziste 
li, li vinn ou met, ou vinn so esklav . Bizen dimann minis finans aret pran tax endirek lor la, bizen dimann 
bann prodikter aret prodir li… Get divan zot enn krwayan repanti. Li ti enn bon dimoun, enn bon ze nfan, 
enn krwayan. Ki finn ariv li? Zordi li finn vinn esklav so vis. Lalkol finn touy li. Get li, li finn vinn bagas. 
(Letansan Sami ek enn enspekter lapolis finn rantre. Sami, ledwa lor so labous, fer li konpran ki fale pa 
deranz Dokter Nipat) . Mo dimann  li temwaye divan nou lasanble… Koze, konfes to pese… Koze!  
POUNAK : Mama, mo Bondie, mo  lalimier. Mo pa pou rekoumanse … Pardon mama. Bat mwa, pini mwa. 
Mama mo pe gagne fre.  
DOKTER NIPAT : Gete zotmem. Ala ravaz lalkol… Zot tou isi, temwen bann vis ki pou desir trankilite later ek 
lesiel, vinn konfese. Ou laba dan ou rob dekolte ki sof disan  bann inosan, vinn divan nou lasanble, konfes ou 
pese. Koze!  
BELZAMINN : Senier! Mo pese li pli gran. Li apel gourmandiz. Plis mo manze, plis mo gagne fen.  
DOKTER  NIPAT : A! Gourmandiz! Sa vis la finn amenn boukou dimoun dan lanfer. Mazinn Eve. Kifer li ti p erdi 
paradi? Parski li ti gourman. Mazinn Salome. Kifer ti met li lor lakrwa? Akoz li ti gourman. Gourmandiz 
samem lakle lanfer. Al azenou, dimann Bondie pardonn ou pese . Met ou dibien dan sa bwat la. Nou servi sa 
69 
 pou donn manze bann malere ki pe gagn fen.  E zot laba! Zot figir et zot lekor defigire par vis ek pese. Ouver 
zot nam pouri divan nou lasanble pou nou pirz zot.  
Bann GOPIA : Nou finn ne dan pese, grandi dan pese,  viv dan pese, nou nouri pese.  
DOKTER NIPAT : Bann zenfan pese. Zot pese ekrir lor zot f igir. Li apel sifilis, li apel sex, li apel bisagn. Zot figir 
resanble pese, zot lekor respir pese. Eski zot regret pese zot paran, zot granparan, zot aryer granparan. D ir 
nou for, eski zot regrete.  
Bann GOPIA : Wi nou regrete pese ki nou pa'nn fer, pese ki  nou finn fer, pese ki nou pou fer, pese ki pa pou 
gagn kouraz fer, wi nou regrete.  
DOKTER NIPAT : Azenou, tap zot latet trwa fwa lor sali. Repete: "Nou regrete, nou regr ete, nou regrete". Ou 
laba dan ou iniform. Azenou kouma tou dimoun. Repantir ou pese, k onfes ou erer, aksepte lalwa Gran 
Senier, fer sakrifis, donn sarite, fer dibien. Laport paradi ouver pou bann dimoun ki pa pran gous, ki pa rod 
promosion lor latet so ka marad, ki pa rod faver, ki pa vey tonbaz… Dir sa lasanble la si dapre ou, ou merit 
enn plas dan paradi…  
SAMI : O Patriyars! Enspekter Laryaz finn vinn isi lor mision.  
DOKTER NIPAT : Nou akey li ar fraternite dan nou mision. Kouma li apele?  
SAMI : Enspekter La ryaz.  
ENSPEKTER LARYAZ : Bann vwazen finn fer konplent… Zot dir ki ena bann dimoun lous pe ale -vini isi… ena 
boukou tapaz… bann zafer lous.  
DOKTER NIPAT : (Fer sanblan ankoler ) Ban n zafer lous! Lemonn enn zafer lous! Bann dimoun lous. Mwa mo 
pou kas zot lous -lous.  
ENSPEKTER LARYAZ : Monper…  
DOKTER NIPAT : O Patriyars!  
ENSPEKTER LARYAZ : (Ar Sami ) Ki li pe dir?  
SAMI : So tit se "O Patriyars"  
ENSPEKTER LARYAZ : O Patriyars, mo bien regrete ki mo finn oblize deranz ou lasanble. Bann vwazen finn 
fer konplent ar mo sip eryer. Mo siperyer finn dimann mwa vinn fer enn lanket… Mo pe fer li kont mo 
volon te… Napa ankoler… Mo oblize ekzekit lord …  
SAMI : O Patriyars! Misie Laryaz pe fer so travay… Parey kouma nou, dan so prop manier li pe rod kas 
dimoun zot lous -lous.  
DOKTER NI PAT: O Gran Senier ki diriz mouvman soley, ki kolorye larkansiel, ki finn envant l inet pou seki pa 
trouv kler, eskiz mo febles. Mo finn sap lor kal. Mo merit ou pinision... ( Ar Enspekter Laryaz ). Pardonn mwa 
frer, pardonn mwa koleg, pardonn mwa. Mo tom lor  ou lipe, pini mwa, bat mwa, kras lor mwa. Mo pa merit 
ou pardon.  
ENSPEKTER LARYAZ : Pa fer koumsa! Ou kas mo leker! Leve. Les mo azenou divan ou…  
DOKTER NIPAT : Bann frer ek ser ki regret zot pese, al dan nou bann selil refleksion ek penitans. Pardonn 
mo pe se. Dimann Gran Senier, Prens Lalimier ki vwayaz lor enn zetwal filant donn mwa ko uraz pou kontinie 
mo mision. Priye pou mwa! ( Tou dimoun apart Dokter Nipat ek Enspekter Laryaz sorti adrwat ). Asize frer, 
asize.  
ENSPEKTER LARYAZ : Kouma mo finn dir ou, O Pat riyars, bann vwazen finn fer enn konplent. Zot dir ki ena 
tranzaksion… anfen… pa k orek dan sa lakaz la. Mo bizen fer mo travay. Mo kapav asir ou ki mo trouv tou 
korek. Okontrer, si ti ena plis dimoun kouma ou, nou lemonn ti pou meyer. Ou travay pirifikasio n, li enn 
gran led pou lapolis.  
DOKTER NIPAT : Asize frer, asize. Eski mo kapav ser vi ou kiksoz pou bwar. Ou kone dan nou mision napeyna 
gran soz. Me nou fidel ar prensip ospitalite: kan enn vwayazer fatigue arive, bizen servi li kiksoz espesial.   
ENSPEKTER  LARYAZ : Non, O Partriyars! Pa dera nz ou. Detout -fason mo bizen retourn stasion po u fer enn 
rapor ki tou korek.  
DOKTER NIPAT : Non pa ale. Ou prezans enn gran soutien pou nou mision. Pa ale san gout nou ospitalite… 
Fer mwa loner aksepte enn ti gout liker se lest pou garanti mwa ki ou finn pardon mo erer. Si ou refize, 
savedir ki ou finn g ard mwa dan leker. Sa liker espesial la servi zis dan bann gran moman espesial pou pirifie 
leker ek prepar kominion ar Prens Lalimier… Kouma ou trouve li dan Karaf Sakre ki p oze tou ltan lor otel 
Prens Lalimier.  
ENSPEKTER LARYAZ : O Patriyars! Mo "on duty". Regleman defann.   
DOKTER NIPAT : A wi, regleman. Si tou dimoun ti servi ou kouma lekzanp, ou kone kouma sa lemonn la ti 
70 
 pou enn zoli landrwa pou viv… ( Li vid liker dan enn ver ) Ale pran sa. Kominion ant de lespri ki finn fer serma 
pou detrir lemal pou soude  par ambrozia, par soma.  
ENSPEKTER LARYAZ : Non, O Patriyars. Mo pa gagn drwa pran lalkol. Dokter finn defann mwa. Lagout.  
DOKTER NIPAT : O mon ami, mon frère. Se pa lalkol ki mo pe ofer ou. Se enn elikzir sakre ki efas bann niaz 
dan enn lespri meditatif ek kontanplatif… e lasaler lamitie ki anflam leker de frer ar laflam veloute…Pran 
enn gout pou konsakre nou lamitie predestine ki fer parti dan plan Prens Lalimier pou sov lemon n. 
ENSPEKTER LARYAZ : Dan sa kondision la, zis enn ti gout…Aaah!  
DOKTER NIPAT : Lasa ler lamitie pe anflam ou leker ar laflam veloute. Vinn get mwa souvan. Laport nou 
tanp, laport nou lasanble, laport mo ospitalite ouver pou ou. Frappez et on vous ouvrira…  
ENSPEKTER LARYAZ : Tou sa bann dimoun ki ti la, toultan zot vinn get ou?  
DOKTER NIPAT : Par santenn.  
ENSPEKTER LARYAZ : Ki zot problem?  
DOKTER NIPAT : Tout sort kalite. Ena so menaz pa pe marse, lot so zanfan finn pran move sime…  
ENSPEKTER LARYAZ : Ena seki so ti fi pa pe gagn bon demann?  
DOKTER NIPAT : Sa ousi! Zot vinn la ar zot problem medika l, ekonomik, domestik. Mwa, mo sey ed zot trouv 
solision. Mo priye, mo dimann Prens Lalimier ekler mo lespri pou mo kapav konsol zot lespri fletri ek nouri 
zot lespwar… Mo se y fer seki mo kapav…Pran ankor enn ti gout soma mo frer…Mo santi ki ant ou ek mwa 
ena ene kominion metafiziko -tanporel.  
ENSPEKTER LARYAZ : O Patriyars! Pa pans move lor mwa. Mo pa pou rod abiz ou labonte… Mo ena enn gran 
pwa lor mo leker.  
DOKTER NIPAT : Kife r ou tike? Isi, ou dan ou lakaz, mo frer. Ouver ou leker ar mwa kouma enn liv.  
ENSPEKTER LARYAZ : Mo zene pou koz sa ar ou…Ou kone…mo ena enn tifi…li pre pou gagn vennsenk -an… 
Ziska ler li pa ankor marye… li gagn demann. Me bien vit bann zenes la kas bag al e. Mo nepli kone ki bizen 
fer. 
DOKTER NIPAT : Vennsenk -an, ou dir?  
ENSPEKTER LARYAZ : Wi, O Patriyars!  
DOKTER NIPAT : Ou bizen amenn li. Si ena kik lagign ki pe swiv li, mo va fer seki bizen fer.  
ENSPEKTER LARYAZ : Kan mo kapav amenn li?  
DOKTER NIPAT : Azordi m em si ou ole.  
ENSPEKTER LARYAZ : Ou sir mo pa pou deranz ou?  
DOKTER NIPAT : Ditou, d itou, ditou! O lesans laroze pietine par bann vierz sakre, fann ou benediksion lor 
mo frer ki ena problem. ( Li devid so ver ). 
ENSPEKTER LARYAZ : O Patriyars… enn papa li toult an pe rod dibien so zanfan. Mo tifi pale konpran. Laz 
vennsenk -an, enn tifi bizen responsab enn fami. Li bizen aksepte marye. Mo ti'a kontan gagn enn bon 
dimoun pou li. Enn dimoun ki kapav okip li kan mwa mo finn ale. Ou konpran mo difikilte.  
DOKTER NIPAT : Wi, mo frer.  
ENSPEKTER LARYAZ : Mo fer mo tifi konpran ki li bizen mazinn lo ner so papa. Si li gagn enn bon dimoun ki 
ena lexperyans, ki ena enn bon pozision, li pou viv bien… Mo pou viv bien. Pa nenport kinsannla. Taler mo 
pou bizen swagn li ek so mari zi ska mo lamor. Ou pe konpran mwa?   
DOKTER NIPAT : Wi, mo frer… Mo konpran ou t ourman.  
ENSPEKTER LARYAZ : Mo latet fatige. Mo pe pans so lavenir.  
DOKTER NIPAT : Ki kalite zenn ou ti'a kontan gagne?  
ENSPEKTER LARYAZ : Kouma mo finn dir ou, mo ti'a kontan enn bon dimoun ki ena repitasion, ki ena 
stennding, ki dimoun respekte dan sosiete, ki ena enn bon pozision… koumsa kan mo marse dan lari, kan 
dimoun get mwa pase zot va dir: "Ala boper entel". Pa nenport ki zenn joukal ki kapav gagne par pagne!  … 
Get ou par egzan p, si ou pa ti enn zom marye…  
DOKTER NIPAT : Mo pa akor marye!  
ENSPEKTER LARY AZ: Abon! Kifer enn zom smart kouma ou pa finn marye?  
DOKTER NIPAT : Zame mo finn pans momem. Mo finn devwe mo lekzistans pou ed bann malere, bann ki pe 
soufer, bann ki bizen led la limier Prens Lalimier. Maryaz pa badinaz. Zordi lemonn ranpli ar fam ki zis 
mazinn lamizman. Bann paran finn abandonn zot responsabilite. Zot nepli konn elve zot zanfan. Mo finn 
prefer res selibater. Tansion mo tas ar enn laryaz.  
ENSPEKTER LARYAZ : Kifer ou  koz koumsa. Fami Laryaz enn gran fami. Mo finn fer resers dan arsiv. Nou en a 
71 
 disan rwayal dan nou lavenn.  
DOKTER NIPAT : Mo frer! Mo frer, ou finn mal konpran mwa. Mo respekte Laryaz, nom prop, me laryaz, 
nom komen, sa enn lot zafer. Mo kone ki ou, ou enn papa ekzanpler. Si dan mo desten, mo ti ena pou 
marye, se enn boper kouma ou  ki mo ti pou rode.  
ENSPEKTER LARYAZ : Mo zis enn senp enspekter dan lapolis.  
DOKTER NIPAT : Zis enn senp enspekter! Ou pa konn ou prop desten? Kouma ou finn rant isi, mo finn trouv 
ou lavenir briye lor ou latet.  
ENSPEKTER LARYAZ : Lor mo latet? Kotsa?  
DOKTER  NIPAT : Asiz ou la … Get mwa dan mo lizie… Fixe… Pa bat lizie… Wi peyna erer. Ou lenerzi kosmo -
politik ireversib.  
ENSPEKTER LARYAZ : Mo pa konpran.  
DOKTER NIPAT : Pa sey konpran. Kad o mistik Prens Lalimier li fer so travay enstenktif atraver entwision 
sekre.  Fale pa sey konpran. Rezonnman materyalis samem pwazon revelasion mistiko -erotiko -patolozik. 
Lemonn pe travers enn gran tourdisman… Laport nouvo lespwar finn ouver. Zis seki finn absorb siko -
fiziolozikman bann etensel Prens Lalimier pou kapav trap gouvena y. Dan ou lizie se sa vizion la ki mo finn 
trouve.  
ENSPEKTER LARYAZ : Mo ti ena rezon refiz frekant bann joukal!  
DOKTER NIPAT : Joukal! Mo finn bliye li.  
ENSPEKTER LARYAZ : Ki ou pe d ir? 
DOKTER NIPAT : Bliye sa. Mo ena enn gran travay pou fer… Mo frer, mo frer , soley dime pou ekler enn 
nouvo lorizon… Ale, al sers ou tifi vini.  
ENSPEKTER LARYAZ : Wi, O Patriyars! Mersi, mersi. Mo retourne deswit ( Li sorti ). 
DOKTER NIPAT : Zot tou parey. Zo li lapentir kasiet nik karya. Mo finn vinn zot lespri, zot konsians. ( Li al kot 
laport adrwat ) Belzaminn! E Belzaminn! Degaz twa vini … Les mo reflesi… We! Mo kone ki bizen fer. 
(Belzaminn ek Sami rantre)  Belzaminn, ki finn ariv Romans Joukal? ( Belzamin ge t Sami ). Ki marday zot pe 
trafike?  
SAMI : Patron, kas pa latet. Tou korek.  
DOKTER NIPAT : Al sers li. Mo ena enn plan pou li. Ale vit! Zot pa konpran Morisien? Ki langaz bizen koz ar 
zot?  
SAMI : Patron, ena enn ti problem.  
DOKTER NIPAT : Ki problem?  
SAMI : Same m sef. Sa problem ki mo ti koz ar ou.  
DOKTER NIPAT : Ki problem foutou!  
SAMI : Samem…Belza ek…ou kone. Mo ti dir ou li serye, ou ti dir mwa li pa serye.  
DOKTER NIPAT : Alor!  
SAMI : Ou ti ena rezon. Li pa ti serye.  
DOKTER NIPAT : To'nn trouve!  
SAMI : Li pa ti ser ye. Li finn vinn plis serye.  
DOKTER NIPAT : Sami aret koz parabol!  
BELZAMINN : Sami les mo koze… Mo tousel responsab. Li nepli la.  
DOKTER NIPAT : Li nepli la! Ki to'le dir?  
BELZAMINN : Mo finn fer li pas par laport deryer ale.  
DOKTER NIPAT : Li finn ale… To rea lize ki to finn fer. Si li al vann lames…  
BELZAMINN : Non, li pa pou vann lames. Mo pa kwar.  
DOKTER NIPAT : Kouma to kone?  
BELZAMINN : Be! Be mo kwar… mo kone.  
SAMI : Patron! Kas pa latet. Perttan. Nou redres bato la. Lapas lib… san fason!  
DOKTER NIPAT : Lapas pa lib. Samem problem. Enspekter Laryaz finn desid pou fer enn foul lanke t lor tou 
nou aktivite... Depi kan li finn ale?  
SAMI : Fek la! Li pa fek ale la?  
DOKTER NIPAT : Pa li, lot la.  
SAMI : Kan apepre to ti ouver laport deryer?  
BELZAMINN : Finn gagn zis enpe letan.  
72 
 DOKTER NIPAT : Zis enpe letan. Be limem finn al vann lames. Ki to f inn dir li?  
BELZAMINN : Nanye.  
DOKTER NIPAT : Nanye! To sir?  
BELZAMINN : Be… Anfen…pa gran soz.  
DOKTER NIPAT : Nanye! Pa gran soz. Ki to finn dir li?  
SAMI : Patron! Les li. Li finn fer ere r. Li rekonet.  
DOKTER NIPAT : Erer? Enn krim to'le dir.  
SAMI : Aret kriye a r li. Sa pa pou sanz nanye.  
DOKTER NIPAT : Sami! Isi mwa ki sef, mwa ki deside ki bizen fer. Belzaminn, dir mwa tou seki to finn dir li.  
BELZAMINN : Dokter, ler mo finn trouv li  pe asiz  dan drenaz kouma enn malere, mo leker finn sagren li. Li 
finn rakont mwa  komie li kontan mwa. Mo finn kwar so senserite.  
DOKTER NIPAT : Senserite! To'si to kwar dan sa lamod la?  
BELZAMINN : Eskiz mwa dokter.  
SAMI : Bliye sa sef! Erer arive.  
DOKTER NIPAT : To pa'nkor reponn mwa. Ki to finn dir li. Koze foutou.  
BELZAMINN : Mo finn di r li mo pa enn prenses… Mo finn dir, li ki vremem mo ete…  
DOKTER NIPAT : Ki vremem to ete?  
BELZAMINN : Enn ti dimoun senp… enn senp malere.  
DOKTER NIPAT : Erer! To belzaminn ki fleri kot  latrinn.  
SAMI : Sef! Pa bon seki ou pe fer. ( Belzaminn plore, sorti adrwa t) Sef! Kapav aranz sa. Fale pa panik.  
DOKTER NIPAT : Panik! Kisannla pe panik? Apre sa, ki to ete twa pou koz ar mwa lor sa ton la?  
SAMI : Ou partner sef… Pa bliye, Belzaminn limem arb it. Limem ena tou papie. Si mo ti dan ou plas mo pa ti 
pou fer so leker s agren.  
DOKTER NIPAT : Mo finn fer li sagren? Mwa? Kot mo finn fer li sagren? Apel li, mo anbras li. Sami, to ena 
rezon, tou korek. Enn ti erer. Fasil repare. Pa vre Sami? Sami, pa vre fasil repare?  
SAMI : Ena bout reparab, ena gorl enbarab? Bag diaman nayba!  
DOKTER NIPAT : Kot li?  
SAMI : Sa malen boug la, zis avan li ale, li finn reysi souk li depi ledwa Belzaminn  
DOKTER NIPAT : (pa kwar li ) Non! Non! Sami, pa dir mwa. Li'nn souk li. Li'nn zis souk li. Koumsa! San fason! 
Aret to badinaz. Li'nn souk li, e li'nn p ran li, li'nn…KONSPIRASION! BANN TRET!  
SAMI : Shuuuut! Pa bliye bann lezot kliyan…Partner.  
DOKTER NIPAT : (Bwiy ar laraz, asiz anplas ). 
SAMI : Patron! Enn tipti pou remont ou moral?  
DOKT ER NIPAT : Ingratitude…  
SAMI : Thy name is Sami. Pran enn tipti partner, travay pe atann nou.  
DOKTER NIPAT : Travay! Ki Travay? Enspekter Laryaz konn tou. Joukal finn vann nou. Twa ek Belzaminn pe 
konplot kont mwa… Travay! Ki travay?  
SAMI : Tss! Tss! Gard sa p ou lezot. Mo konn tou.  
DOKTER NIPAT : Ki to kone?  
SAMI : Miray e na zorey. Laport ena fant.  
DOKTER NIPAT : To ekout kot laport?  
SAMI : San fason patron… Ki laz li ena?  
DOKTER NIPAT : Kisannla?  
SAMI : Mamzel la  
DOKTER NIPAT : Ki mamzel?  
SAMI : Mamzel Laryaz…( Li imit  Dokter Nipat ek Enspekter Laryaz ) Si dan mo desten mo ti pou ena pou 
marye, se enn boper kouma ou ki mo ti pou rode, etsetera, etsetera! O Patriyars, Wi, O! Patriyars… Mersi, 
mersi, mo retourne deswit. Rayt! Mo konn tou. Li pre pou retourne. Alor pa perdi  letan.  
DOKTER NIPAT : Anou efase refer. Bliye bann ti lak.  
SAM I: San fason! ( li al kot laport adrwat ) Belzaminn, degaz twa vini… Patron, tranzaksion la finn vinn bien 
danzere. Nou pe zwe ar tro boukou servolan anmentan. Enn finn fini kas lalinn, bann lekot  difil kapav maye. 
(Belzaminn rantre ) Belza, nou dan tayt. Biz en pas leponz. Al get Lenforom. Li pe tranble dan drenaz. Al dir li 
tou korek. Sime kler. Dir li Dokter pe atann li pou koumans experyans. ( Belzaminn sorti adrwat ). 
73 
 DOKTER NIPAT : Ki to plan?  
SAM I: Nou marye li ar mamzel Laryaz.  
DOKTER NIPAT : Si marsandiz l a korek, mo kapav enterese.  
SAMI : Pa bliye bann difil pou maye. Lerla nou tou pou anpandan. Si nou konn debrouye nou kapav sorti ar 
enn profi rezonab san tro lamerdman. Si rod gagn tro, kapav pe rdi tou.  
DOKTER NIPAT : Sa mwa ki deside. Nou kapav partner, me  se mwa ki Jeneral Manejer.  
SAMI : Kouma ou'le sef! San fason! ( Belzaminn rantre ). Kot li?  
BELZAMINN : Mo kwar li'nn tom amoure ar drenaz. Li pa'le bouze. Li ole ki Dokter vinn sers li. Pli sir, l i dir.  
SAMI : Patron! Mo kwar ou bizen al sers li. Nou chevalie r sans peur et sans reproche bizen enn garanti 100% 
pou azir. ( Dokter Nipat sorti adrwat ). Ki pe ariv li?  
BELZAMINN : Li pa'le kwar ki lapolis finn ale. Li kwar ki mo pe enstal li… Sami to pa kwa r li meyer nou tir 
depi isi. Ni so profi, ni so plezir nepli a tir mwa.  
SAMI : Akoz li?  
BELZAMINN : Kisannla?  
SAMI : Romans?  
BELZAMINN : Non. Pa sa… Komie letan kapav kontinie sa sinema la? Nek zwe rol. Galoup isi, galoup laba, 
sanz degizman.  
SAMI : Belza. Kas p a latet. Lavi enn gran sirk ranpli ar gopia. Ena gran gopia, t i gopia, gopia mwayen enn 
kote. Lot kote ena bann piner, bann krever. Gran krever, ti krever, krever mwayen. Dan tou sa, nou bizen 
konn fofile pou nou pa may dan lak.  
BELZAMINN : To tousel isi en a enpe santiman.  
SAMI : To pe vinn santimantal mo Belza.  
BELZAM INN: Pa sa. ( Dokter Nipat rantre ). 
SAMI : Li pa vini mem?  
DOKTER NIPAT : Li pe swiv mwa ar prekosion.  
(Latet Leforom paret. Li get partou bien. Ler li santi tou korek, li sanz bataz, dres so krav at, revinn gayar).  
LENFOROM : Kot bann lezot manm kabine fatom?  Mo finn gagn enn lide e xtra. Bize rekoumas experyans la 
lor vites. Fer lor par tonn. Ar nou lor nou aste bann minis, bann dirizan sendika, bann sef lapolis. Lerla san 
problem nou nek pran pouvw ar. 
DOKTER NIPAT : Sa enn lide zenial sa! Me avan, ena enn ti problem pou regle. Ena enn dimoun, enn manm 
potansiel nou fitir gouvernman, ki pou vini! Ou bizen ed nou pou konvenk li.  
LENFOROM : No problem! Nek dir mwa ki so problem, mo plonz li dan mo siro, san problem. Eski se enn 
problem ekonomik, politik usa ideoli zik? 
SAMI : Domestik.  
DOKTER NIPAT : So problem domestik.  
LENFOROM : Ki problem? Adilter, generasion gap, fristrasion seksiel?  
DOKTER NIPAT : Non -transmision ek reprodiksion zenetik.  
LENFOROM : Ki so problematik?  
DOKTER NIPAT : Maryaz.  
LENFOROM : Li anvi marye?  
DOKTER NIPAT : Non, li bizen marye so tifi. Si nou reysi trouv enn bon dimoun, elegan, entelizan, respektab, 
kouma ou, sa dimoun la pou donn nou so soutien total.  
LENFOROM : Mo kapav kone kisannla s a? 
DOKTER NIPAT : Enspekter Laryaz.  
LENFOROM : Enspekter Laryaz ! …Non! Non! Pa fer sa! Pa pini mwa. Pran tou mo lor, pran mo plas minis 
finans. Pran tou. Napa fer sa. Ena pitie pou mwa.  
DOKTER NIPAT : Peyna pou per li… Mo finn koz ar li. Li korek.  
LENFOROM : Pa Enspekter Laryaz ki mo per. Se so tifi.  
SAMI : Ou konn li?  
74 
 LENFOROM : Konn li? Plis ki konn li.  
DOKTER NIPAT : Li vilen?  
LENFOROM : Non.  
DOKTER NIPAT : Li bet?  
LENFOROM : Non.  
DOKTER NIPAT : Be ki problem?  
LENFOROM : Problem? Pa enn fam sa. Enn dokiman ideolozik . Enn libreri ferminis sirpat.  
SAMI : Ki vedir sa?  
LENFOROM : Kouma pou explik zot? Pappa! Kouma pou dir sa?  
DOKTER NIPAT : Ki pa bon ar li?  
LENFOROM : Sak mo enn revandikasion, sak fraz enn analiz, sak konversasion enn batay ideolozik…Pli gran 
pinision ou kap av donn enn zom se obliz li viv ar… ar… sa ansiklopedi la. Mo  dimann mwa si li'nn gagn letan 
santi lamour dan so leker… Mo sir avan santiman gagn letan devlope dan so leker… li fini fer so lotopsi dan 
so latet… Li pa kouma twa Siro. Ar twa mo kone mo boner  asire.  
BELZAMINN : Kouma to kapav sir? Kikfwa mo pir.  
LENFORO M: Pir! Enposib. Pa kapav ena pir.  
BELZAMINN : Mo ti pou kontan fer so konesans.  
LENFOROM : Mo defann twa. Tansion li kontaminn twa.  
DOKTER NIPAT : Bon nou va regle sa problem la pli tar. Li pe revi ni ar so tifi. Nou bizen pare pou atake.  
SAMI : Sef! Mo ena en n lide. Si mo konpran bien, marsandiz la ena gran valer. So papa bien kontan. Kifer…  
DOKTER NIPAT : Mwa? To fou! To'le avoy mwa manze.  
BELZAMINN : Lenfo, to tousel kapav reysi sa mision la. Mazine ki desten limanite dan to lame. To pa kapav 
kile. Dimoun pou kapav kwar ki to per responsabilite. Ki to per…  
LENFOROM:  Mwa? Jamais de la vie. Dimann mwa lager kont enn larme lion, dimann mwa plonz dan lamer 
depi lor Montagn Morn me pa dimann mwa sa.  
BELZAM INN: Pa pou dimann twa marye ar li vre -vre. Zis, zwe sinema. Apre va trouv enn lot solision.  
LENFOROM : Siro, mon amour. Mo pa kapav, divan twa, fer sa ar enn lot fam.  
BELZAMINN : Pa fer li divan mwa. Fer li deryer mwa. Mo pou fer koumadir mo pa trouve.  
LENF OROM : To sir ki pli tar to pa pou repros mwa ki mo finn tronp  twa.   
BELZAMINN : Parol done, parol sakre.  
LENFOROM : Zot tou temwen. Bon dakor. Zot pe realize ki kantite sankrifis mo pe aksepte. Mo espere ki pou 
ena rekonpans.  
SAMI : Misie Kloroform, pa bliye oumem flanbo ekonomik. San ou realism pragmatik, nou proze pou kouma 
enn makacha peyna koko.  
LENFOROM : Mo remersie zot pou sa konfians ki zot pe plase dan mo  … (kikenn tap laport adrwat ). Kisannla 
sa? Bann Laryaz?  
DOKTER NIPAT : Sami get enn kou ki zot bize n. (Sami al kot laport ). Lenfo, nou kamwad ferm, peyn a 
problem. Kwar mwa. Pa trakase…Nou tou apresie ou gran lespri sakrifis. Nou asir ou nou soutien moral 
total.  
BELZAMINN : Pov Tifi!  
SAMI : (kot laport adrwat ) Ki to dir?  
BELZAMINN : Mo finn plen ar tou sa. Mo anvi ale.  
SAMI : Pasians Belza, pasians.  
DOKTER NIP AT: E zot laba! Ki zot pe konspire ankor. Zot kwar ler pou kouchou -kouchou la.  
SAMI : Patron! Mo kwar ki Santoupe ek Pounak bien bizen ou. Ena enn problem yerarsi pou regle. Mama 
Pounak finn mont lor late t Pounak… anfen enn kari -brouye.  
75 
 LENFOROM : Ayo, ankor  problem? Mo prefer abandone. Mo retourn dan mo lagazet.  
DOKTER NIPAT : Lenfo mo kamwad, ki pe arrive?  
LENFOROM : Lepep bizen mo lekleraz. Mo lagazet bizen mo lekleraz. Mo retourn dan mo lagazet pou ki so 
lekleraz ekler lepep.  
BELZAMINN : Dokter dan sa kondis ion la mo propoz ki nou kansel tou, rann Lenfo so stok larzan, dir Pounak 
retourn kot so mama, mwa mo rant dan mo kouvan. Les limanite nway dan so lapenn… Mo finn perdi tout 
lespwar lor later. Sami vinn ar mwa pou ed mwa prepar mo depar… Adie, Adie. Mo kit  zot san laenn dan 
leker, mo kit zot san rakinn. Les mwa tousel ar mo dezespwar. Enn dimoun finn koken mo leker me li finn 
trair mo konfians… Adie! Les mwa tousel ar mo dezespwar. Vini Sami. ( Sami ek Bel zaminn sorti adrwat ). 
DOKTER NIPAT : Fini! Tou fini! L espwar, lavenir, tou finn fini. Lenfo, ale. Pran ou larzan, ale. Fini lespwar, fini 
transformasion spiro -materyo -revolisioner. Fini program… Sami ( Li kriye for) . Sami fer Santoupe ek Pounak 
vinn la.  
LENF OROM : Dokter, pa koz koumsa. Ou entimid mwa.  
DOKTER N IPAT : (Fer koumadir li pa'nn tann li ). Dan dilo. Travay enn lavi. Lespwar enn lavi. Nek ena pou 
ferme, bes rido. O rage! O desespoir! Larmwar kraz mwa!  
LENFOROM : Pa koz koumsa dokter. Ou, fer mwa anvi pl ore. 
DOKTER NIPAT : Sami, Belzaminn, Santoupe, Pounak,  vini. Vini, nou plor nou dezespwar ansam. Vini nou 
plor malsans limanite ansam. Vini nou plor dernie lespwar. Ti'ena enn fwa enn gran lespwar, enn gran 
lespri, enn gran dezir pou pran desten dan lame, p ou soulaz lapenn, pou nouri bann afame, pou okip bann  
orfelen, pou donn travay bann somer… Moter nou plan pe refiz pran anmars. Ki reste? Nanye. Lemonn finn 
vinn nanye… Ale Lenfo, les mwa tousel pou plor desten limanite.  
LENFOROM : Dokter, pa kwar mo pe rod  sove divan mo responsabilite. Ditou… Mo anvi kontini e nou travay. 
Me sak pa ki nou fer, mo trouv nouvo problem. Sitiasion la pa kler ditou. Enspekter Laryaz finn vinn brouy 
tou, Santoupe et Pounak pe brouy labou, premie experyans finn fware, nou fon polit ik pe dim inie, lor la 
bizen fer fas ar tifi Laryaz. P ardon Dokter, tro boukou pou mwa.  
DOKTER NIPAT : Lenfo, pa neseser donn explikasion. Ale… Pov Prenses Siro!  
LENFOROM : Kifer "pov Prenses Siro"?  
DOKTER NIPAT : Enn prenses ki'nn sakrifie tou, ki finn donn n ou so konesans metafiziko -idealis lor enn 
plato, ki f inn donn ou so leker lor enn plato, aster pou bizen fini dan enn kouvan. Gaspiyaz! Gaspiyaz talan, 
gaspiyaz entelizans. Gaspiyaz mem pou rans manze… Me pa fer nanye. Nou finn rat nou sans me dan 
15,000 a n enn lokazion parey pou revini… kikfwa. Mo zis esper e ki lerla pou ena dimoun kapab pou fer 
louvraz la…  
LENFOROM : Mo pa'le deranz ou asterla . Eski mo kapav pas enn kou dime pou pran mo marsandiz?  
DOKTER NIPAT : Ki marsandiz?  
LENFOROM : Samem, seki mo ti ame ne. 
DOKTER NIPAT : Pran li asterlamem. Ki serti mo fer  experyans, ki serti mo fer zefor. Li dan mo laborantwar. 
Al pran tou seki ou anvi. Nanye pa enteres mwa. Pran tou. Ki mo pou fer ar larzan, ar trezor kan mo pli gran 
dezir finn fane kouma konfeti.  
LENFO ROM : Non Dokter. Mo pa'le ogmet ou lapenn. Mem si mo pa ar zot, mo leker pou toulta ar zot. Mo 
lagazet pou donn zot tou soutien ki zot bizen. Dayer kouma mo al dan mo biro mo pou ekrir enn editorial 
pou konsiantiz lamas lor ou proze transformasion… Ou perm et mwa ser ou lame avan mo ale.  
DOKTER NIPAT : Pa frot  disel lor mo dimal. Ale trankil… Les larm koule san temwen… ( Lenforom sorti par 
laport agos ). Fouuf! Enn anmwens. Mo bizen debrouy mo difil ar de lezot konper la. ( Laport agos tape, 
Lenforom retourne at out vites ). 
LENFOROM : Kasiet mwa, protez mwa. Zot pe vini.  
DOKTER NIPAT : Kisannla?  
76 
 LENFOROM : Mo sipliy ou, pa les zot trouv mwa. Pa konpromet mo lavenir.  
DOKTER NIPAT : Ki pe arrive? Enn trableman -deter?  
LENFOROM : Pir! Bann Laryaz pe vini. Kasiet mwa. Mo si pliy ou.  
DOKTER NIPAT : Difisil. Ou finn tourn ledo  ar nou, ou finn kas tou bann lien sakre, ou finn koup difil 
fraternite.  
LENFOROM : Pardonn mo erer, mo pou fer tou seki ou anvi. Sel kiksoz mo dimann ou, protez mwa kont 
bann Laryaz. ( Azenou ). Mo enn pov pe ser ki pe dimann ou pardon. ( Kikenn tap laport ago s). Zot mem sa! 
Pitie Dokter. Pitie.  
DOKTER NIPAT : Bon! Al kasiet deryer sa rido la. Pa bouze, pa fer tapaz. Kestion lavi -lamor. ( Lenforom al 
kasiet deryer rido. Dokter Nipat al ouver laport agos ). Enspekte r! Rantre. Mademoiselle, soyez la 
bienvenue. Rantr e, asize. Isi, fer koumadir zot dan zot prop lakaz.   
ENSPEKTER LARYAZ : Mo prezant ou mo tifi. Soley, mo prezant twa Patriyars. ( Ar Dokter Nipat ) Mo finn 
rakont mo tifi ki manier ar ou sarm, ar ou enflians o u kapav fer bann alkolik aret bwar, bann peser are t fer 
pese… li finn bien enpresione. Li bien anvi fer ou konesans.   
DOKTER NIPAT : Mamzel Soley…  
ENSPEKTER LARYAZ : Apel li Soley…  
DOKTER NIPAT : Ki mo kapav servi ou pou resof ou leker?  
ENSPEKTER LARYAZ : Koze  Soley. Patriyars pe koz ar twa. Reponn.  
DOKTER NI PAT: Ler ou ti kit mwa talerla, mo finn gagn enn ka bien delika. Enn dimoun ki paret bien korek, 
bien distenge vini. Kouma ou kone mo lakaz ouver pou tou dimoun ki ena problem, ki bizen Lalimier Prens 
Lalim ier. Mo ouver laport, fer li rantre, fer li gout m o ospitalite. Ou'le kwar li koumans zour mwa.  
ENSPEKTER LARYAZ : Zour ou O Patriyars! Dir mwa kisannla sa, mo fer fou li antray.  
DOKTER NIPAT : Ler mo dimann li kifer li pe zour mwa, li zour mwa plis. Li dir mwa li finn fer enn lanket lor 
tou mo bann aktivit e, li pou pibliy enn dokiman, li pou eklat enn skandal.  
ENSPEKTER LARYAZ : Nek dir mwa kot li, mo fer li pas kord.  
DOKTER NIPAT : Ki skandal ena isi? Mo pe sakrifie mwa, lanwit -lizour, pou ed bann dane, bann dezerite, 
bann viktim sosiete. Mo kwar kikenn finn  al rakont zistwar lor mwa, finn zet labou lor mo repitasion. Mo 
ena enn doutans kisannla sa?  
ENSPEKTER LARYAZ : O Patriyars! Mo la pou defann ou. Kisannla sa?   
DOKTER NIPAT : Ayo! Mo soufrans finn tas dan mo  lagorz. Ayo Prens Lalimier! Vinn ed mwa… Mo pov s er. 
ENSPEKTER LARYAZ : Ou ser! Ki finn arriv ou ser?  
DOKTER NIPAT : Tro tris pou rakonte. Mo ti bien dir mo ser pa fer li konfians. Mo ser finn tom amoure ar 
enn zenn joukal. Li finn al vann lames ar enn lot.  Li finn vinn isi pou tir lamone ar mwa.  
ENSPEKTER  LARYAZ : Santaz. Enn krim serye sa. Kisannla finn rod fer sa? Zenn joukal?  
DOKTER NIPAT : Non, lot la.  
ENSPEKTER LARYAZ : Ki lot?  
DOKTER NIPAT : Mo pov ser! Ki li pou fer aster? So loner! Li finn perdi so lone r. 
ENSPEKTER LARYAZ : Mo nepli konpran nanye. Nou r ekoumanse. Ou ser finn kontan enn zenn joukal.  
DOKTER NIPAT : Samem.  
ENSPEKTER LARYAZ : Zenn joukal la pe rod fer santaz.  
DOKTER NIPAT : Non. Li finn al vann lames.  
SOLEY : Ki lames?  
DOKTER NIPAT : Samem mo ti p e rod explik ou papa. Lemonn bizen enn gran sanzma n, enn nouvo 
direksion. Bizen bann dimoun prop, bann dimoun drwat, bann dimoun eklere. Ou papa ena sa lekleraz 
mistik la. Li ena enn rol istorik pou amene.  
SOLEY : Sipozon ou ena rezon, ki ena demal ladan.  
77 
 DOKTER NIPAT : Ou finn konpran Soley. Ou enn veritab  soley. Peyna nanye demal. Okontrer!  
SOLEY : Be ki lames?  
DOKTER NIPAT : Shouut! Pa koz for. Miray ena zorey, laport ena fant, rido kasiet espion.  
ENSPEKTER LARYAZ : Ar kisannla li finn vann lames?  
DOKTER NIPA T: Samem seki ti vinn get mwa pou rod lamone.  
ENSP EKTER LARYAZ : Zenn joukal?  
DOKTER NIPAT : Non. Zenn joukal finn vann lames ar enn lot. Lot la finn vinn rod fer santaz.  
ENSPEKTER LARYAZ : Aster mo finn konpran.  
SOLEY : Mo pa finn konpran ki lames.  
ENSPEKTER LARYAZ : Res trankil twa kan gran dimoun pe koze.  
DOKTER NIPAT : Non, les li koze. So kiryozite li pa enn defo. Koze, mis. Poz otan kestion ki ou anvi. Mwa mo 
la pou reponn.  
SOLEY : Ki lames?  
DOKTER NIPAT : Pardon!  
SOLEY : Ki lames li'nn vande?  
DOKTER NIPAT : Ayo, pa poz sa kestion la. Li tro delika. Maz inn repitasion mo ser, mazinn mo repitasion. 
Mazinn nou gran plan transformasion mantalo -materyel. Bann matier pou sanz natir. Seki vilen disparet, 
seki zoli pran so plas.  
SOLEY : Ki plan?  
DOKTER NIPAT : Oh! Cette c uriosite de cette saine jeunesse!  … Zot pa santi naye anormal?  … Koumadir enn 
etranze pe ekout tou seki pe pase isi… Koumadir respiration enn espion pe polie latmosfer sa lasam la…  
ENSPEKTER LARYAZ : Non! Tou paret normal.  
DOKTER NIPAT : Paret! Fale pa fer k onfians seki paret… Respir bien… zot pa san ti okenn loder traizon?  … 
Ena kiksoz pa normal dan sa lasam la… Non, peyna nanye anba sofa… peyna nanye deryer laport… nanye 
anba latab… Deryer rido! Ena kikenn deryer rido. Enn espion finn rant isi. Osekour!  
ENSP EKTER LARYAZ : Les mo dress li ar mo zon.  
LENFOROM : (sorti deryer rido ) Non pa bate, mo rann lekor. Pitie, pa bate.  
SOLEY : Lenfo! Ki to pe fer isi?  
LENFOROM : Mo fer seki zot anvi… Zenga lamalis napa bon … Seki zot anvi …pa bate.  
SOLEY : Dibout Lenfo… Ki to p e fer isi?  
DOKTER NIPAT : Soley, ou konn li…  Ou koz ar li apre seki li'nn fer?   
SOLEY : Ki li'nn fer ankor?  
DOKTER NIPAT : Ki li'nn fer? Tro delika …li finn rod… mo ser… Limem sa. Ayo mo loner.  
SOLEY : Ah! To mantalite falokrat. To pa pou sanze?  
LENFOROM : Mo p a finn fer nanye. Mo enn pov viktim. Li fin n ris mwa dan enn piez.  
DOKTER NIPAT : Ou trouve kouma li ete. Li gat loner mo fami, aster li koz manti… Enspekter, eski ou pou les 
sa kalite dimoun la kontinie persekit bann sitwayen inosan.  
ENSPEKTER LARYAZ : Non zame. Mo trenn -trenn li par so lapo likou z iska stasion… Soley atann mwa isi 
mem… (Li sorti agos ar Lenforon).  
DOKTER NIPAT : Tousel, twa ek mwa, anfen.  
SOLEY : Ki pe ariv ou? Pa tous mwa.  
DOKTER NIPAT : Soley, Soley vinn resof mo leker angourdi par liver kon t sezon.  
SOLEY : Get sa! Mo donn ou enn kons ey: bas les pattes!  
DOKTER NIPAT : Soley, ou pe briye ar foul dife… Napa atann li kouse. Make hay while the sun shines! ( Li 
vinn trap Soley. Soley ki fer karate, devier li amba -lao) Ayaya! Non ase! Mo rann lekor. N on pa pil lor mwa.  
SOLEY : Ki Lenfo ti pe fe r isi?  … Ena kiksoz bien lous ki pe pase dan sa lakaz la.  
78 
 DOKTER NIPAT : Lous! ( tann enn tapaz adrwat) . 
SOLEY : Ki sa tapaz la?  
DOKTER NIPAT : Tapaz! Ki tapaz?  
SOLEY : Les nou al gete.  
DOKTER NIPAT : Non. Pa fer sa. Pa  fer sa. Ena move lespri lot kote.  
SOLEY : Mo pa per siperstision vie bonom. ( Li al ouver laport adrwat. Santoupe ek Pounak galupe rantre, 
enn deryer lot ). 
POUNAK : Mwa ki bizen vinn prezidan.  
SANTOUPE : Non. Mwa. To ena toupe. Taler mo kas to figir, espes de  makacha rasi.  
POUNAK : Pa tous mwa,  mo dir mo mama. Mwa ki bizen vinn prezidan. Ar mo dizef larza n ki plan la pou 
marse, gro poutou.  
SANTOUPE : Non. Manter. Ar mo kas. Mwa ki finn gagn sa lide la. Voler lide… Dokter, dir li kisannla ti gagn 
lide la premie. Dir li Dokter. Li, ole pran mo plas . 
POUNAK : Pran to plas gro farata! To finn koken mo plas. Dokter, dir li. Dir li kimanier se gras ar mo poul ki 
pou gagn dizef larzan, kikfwa dizef lor. Gras ar mo lor ki pou kapav fer travay neseser. Dir li Dokter. Dir l i. 
SANTOUPE : Voler, manter, triyang er, piner, krever, pilinger, makacha rasi.  
POUNAK : Tomem, tomem, tomem…  
SOLEY : Ki sa sirk la?  
DOKTER NIPAT : Mes amis, un peu de retenu. Vous etes devant une dame.  
SOLEY : Bliye sa. Pa sey kouyonn mwa ar zoli mo. Mo'le kone  ki pe pase dan sa sirk la. Prezida n! Dizef lor! 
Twa koze!  
POUNAK : Pa vinn tous mwa. Mo pa pran lord ar nenport ki. Sirtou pa ar enn fam. Kan ou koz ar mwa, 
montre enpe respe. Mazine ki mo ete. Fitir prezidan nou pei.  
SANTOUPE : Non manti! Pa ekout sa kaka poul la. Se mwa ki pou vinn prezida n. Mwa tousel, pa li.  
SOLEY : Trankil twa gro patat! Si zot pa dir mwa laverite mo koumans kriye ziska ki tou bann vwazen vini.  
POUNAK : Dokter, ki sa fam la vinn fer ladan. Li pa ti dan plan… Koze Dokter! Kifer ou pa pe re ponn.  
SOLEY : Dokter? Depi kan li do kter? Li pa gran pret Prens Lalimier? Ki sa zistwar la?  
POUNAK : Bous lagel, fam!  
SOLEY : E misie! Ou ena boukou manier. Vinn la mo donn ou enn ti leson manier.  
POUNAK : Fam, pa tous mwa ar ou lame pese. Pa tous mwaaaaa Aayo . Pa enn fam sa. .. Enn jab!  
SOLEY : Ki to dir? Ale rakonte.  
POUNAK : Larg mo lameee! Ayo mama, mo Bondie, mo Lalimierrr… Protez mwa.  
SOLEY : Rakonte.  
POUNAK : Dokter vinn tir mwa.  
DOKTER NIPAT : Mo kouyon mwa!  
SOLEY : Rakonte, mo dir twa.  
POUNAK : Larg mwa avan (  Soley larg li, li sove, li al kasi et deryer Dokter Nipat ). 
DOKTER NIPAT : Nou pou dir ou tou. Selmam pa bate. Nou ena enn gran plan… pou tranformasion natir 
bann matier ki baze lor bann vibrasion -siko-sansiel…  
SOLEY : Aret to siperstision mwayen -az. 
POUNAK : Siperstision? Li finn fer mo poul ponn dizef larzan.  
SOLEY : Kifer pa lor?  
POUNAK : Samem ki nou pe fer.  
DOKTER NIPAT : Shuuut! Pa dir li nou sekre.  
SANTOUPE : Mamzel, mo pa finn gagn loner fer ou konesans. Mo prezant momem! Medor Santoupe.  
SOLEY : Mo konn twa  bien. Dan to gran loto nwar, toule -tanto to fer letour kot bann lizinn zonn -frans, to 
79 
 ramas bann tifi mizer ki dan pens. To biznes mars bien?  
SANTOUPE : Dokter pa ekout li. Sirman mo adverser finn avoy li pou fann labou lor mo repitasion.  
DOKTER NIPAT : San toupe! Enn laont. Ou finn tronp mo konfians. Mo ti bizen bann dimoun prop, bann 
dimoun ki ti pou moraliz ek spiritializ lavi pilblik. Mersi Soley. Mersi. Prens Lalimier finn avoy ou pou ouver 
mo lizie. Santoupe mo'le ou kit sa lakaz la ou ale. Ou prezans p e fann pianter isi.  
SANTOU PE: Dokter pa ekout li. Pa vre sa. Mo enn dimoun prop. Touledimans mo al lames, mo donn sarite. 
Pa ekout li Dokter.  
DOKTER NIPAT : Santoupe, pa koze. Pa ouver labous. Ou konn sime sorti. Deor!  
SANTOUPE : Be mo chek!  
DOKTER NIPAT : Ki chek?  
SANTOUPE : Mo pa fin n donn ou enn chek senkant -mil?  
DOKTER NIPAT : Chek senkant mil? Zame. Soley ou ena rezon. Li enn veritab manter… Deor!  
POUNAK : To pa finn tande voler? Manter! Piner! Krever! Deor!  
SANTOUPE : Pa tous mwa, fils de pute.  
POUNAK : To zo ur mo mama! Salte, sovaz! To zour mo mama. Ala pou twa. Akoutpie to pou sorti isi.  
SANTOUPE : Mo pou gagn zot. Pa kwar zot pou sape. Ena enn lazistis dan sa pei la. Mo vanzans pou san 
pitie.  
POUNAK : Deor mo dir twa. ( Santoupe galoupe sorti ). 
DOKTER NIPAT : Pounak! To enn brav. To lwa yal twa omwen, mo kapav fer twa konfians… Soley, mo 
remersie lesiel ki finn avoy ou. Mo gran proze ti pou tom dan lame bann dimoun malsen. Kouma ou finn 
paret divan mwa, mo finn konpran ki nou desten ini par volonte Prens Lalimier . Ou papa ti ena rezon. 
(Belzaminn ki rantre anmemtan tann tousa ). 
BELZAMINN : Dokter, ar mwa'si ou ti dir sa!  
DOKTER NIPAT : Ki to pe fer la? Kisannla finn donn twa permision vinn la? Retourn andan!  
BELZAMINN : Pa koz koumsa ar mwa.  
DOKTER NIPAT : Pa koz koum sa ar twa? Ki to kwar to e te? To finn grandi kot latrinn…  
BELZAMINN : Wi mo finn grandi kot latrinn, me mo'nn lev mo latet ver lesiel kouma enn fler.  
DOKTER NIPAT : Ki to pe koze koumsa. Kot to'nn aprann sa. Mwa ki'nn fabrik twa; to la pou obeir.  
SOLEY : Ou p ena drwa koz koumsa!  
BELZA MINN : Pa rant ladan mamzel. Ou finn rant isi prop. Resorti vit avan zot sali ou. Dokter Nipat, mo finn 
plen ar ou tirani, ar ou mansonz. Dan koumansman mo ti trouv tousa amizan. Kouyonn dimoun malonet, 
kouyonn bann kouyoner, koken  bann voler… Me mo'nn plen . 
DOKTER NIPAT : Belzaminn, mo pasians ena limit. Mo donn twa lord retourn dan to lasam.  
BELZAMINN : Donn lord! Mo peyna lord pou pran ar ou.  
DOKTER NIPAT : Ingratitude! Ingratitude! Soley, get sa kreatir divan ou la. Mo finn tir li kot latrinn. Mo finn 
fer li vinn enn prenses. Get so rekonesans. Sal nimakaram la!  
BELZAMINN : Me kontinie rakont li tou. Dir Pounak, misie Poul -sante -kok-ponn -dizef, ki finn ariv so bann 
poul. Dir li Dokter Nipat. Dir li.   
POUNAK : Dokter, ki finn ariv mo b ann poul?  
DOKTER NIPAT : Zot finn mor dan nou experyans tranformasion.  
BELZAMINN : Al get zot lezo dan poubel lakouzinn.  
POUNAK : Vremem sa Dokter?  
DOKTER NIPAT : (silans ) 
POUNAK : Be kot mo bann biye?  
DOKTER NIPAT : Li pe rod so biye. Ou kone Soley, mo pe atann  ou papa revini. Sa koson la finn fabrik fos 
biye. Mo ena prev. Bann biye la ar mwa. Mo finn konfiske zot pou remet ar lotorite. Mo ti ole donn ou papa 
80 
 enn sans gagn promosion.  
SOLEY : Bliye mo papa. Si li plonz dan ou lasos se ar mwa ki li pou gagn zafer.  
BELZAMINN : Mamzel, mo kons ey ou sorti depi isi… Pounak. Kot Pounak? Kot li… Li finn tire! Dokter ou 
tousel aster. Joukal, Lenforom, Santoupe, Pounak, ou kabine fatom finn kas pikan. Ou tousel.  
DOKTER NIPAT : Belzaminn, mo regret mo erer. Apel Sami. Apel ban n Gopia. Sami, bann Gopia,  tomem ek 
Soley, nou fer enn partnership par egal. Tou dimoun gagn parey dan respe, dan resiprosite, dan 
transparans.  
SOLEY : Pa kont mwa dan sa sinema la. ( Enn gran tapaz. Tann lavwa Sami pe kriye "Dokter, vinn get ki 
dezord ou ba nn Gopia pe fer" ). 
DOKTER NIPAT : Get sa bwat la. Finn bliye donn zot maze. Belzaminn vinn donn mwa enn koudme. ( Li sorti 
adrwat ). 
SOLEY : Ki pe arive?  
BELZAMINN : So bann Gopia. Kan pa donn zot manze zot kouma bann lisien araze.  
SOLEY : Gopia?  
BELZAMINN : Get sa mamzel, ou viv dan enn lot lemonn. Mo pa bien kone ki manier li marse. Isi enn lot 
kalite lavi; meyer ou ale trankil; meyer pa kone ki pe pase isi.  
SOLEY : Kouma ou apele?  
BELZAMINN : Belzaminn.  
SOLEY : Mo nom Soley… Ki pe pase isi?  
BELZAMINN : Isi, koumadi r nou dan enn bafon. S akenn veye pou manz trip so kamarad. Trikmandaz manz 
trikmandaz. Peyna plas pou santiman… zis Sami…  
SOLEY : Sami. Kisannla sa?  
BELZAMINN : Ou pa konn li. Mo kwar li ena enpe santiman.  
SOLEY : Santiman! Fale pa kwar dan santiman zom. Pars ki ant zom ek fam ena enn lalit pouvwar. Fode pa les 
santiman dominn nou lespri. Sinon nou tase. Sami, Lenfo, Pounak, Nipat, tousala parey.  
BELZAMINN : Pa bon dir sa. Zot pa parey.  
SOLEY : Kwar mwa. Tou zom parey.  
BELZAMINN : Kikfwa ou ena rezon. Kikfwa ou pe yna rezon. Mo'nn konn boukou zom. Ena diferans. Sami ena 
so defo, mo pa dir non…me … li enn lot kalite dimoun… Mamzel, fer vit. Ale. Ou plas pa isi… Ou sorti dan 
enn bon fami, ou finn gagn ledikasion. Pa gat ou sans dan lavi. Sa lakaz la, se enn nik trikma ndaz.  
SOLEY : Lemonn en n nik trikmandaz.  
BELZAMINN : Ale mo dir ou. Ale avan labou fann lor ou, sal ou repitasion. Isi san ezitasion, san santiman, 
dimoun pou fann labou lor ou, zet ou dan kwen latrinn. Pianter partou. Ale avan ou'si ou koumans santi pi.  
SOLEY: Ou pa santi pi, ou  Belzaminn.  
BELZAMINN : Pa les seki paret anbet ou. Nou tou isi santi pi. Ena seki plis pi, ena seki mwens pi.  
SOLEY : Dan lavi ena zis seki pi ek seki pa pi.  
BELZAMINN : Kikfwa li koumsa dan lemonn kot ou sorti. Me lemonn dan lekel mo f inn viv depi mo zanfan  li 
pa parey. Akoz samem mo pe dir ou napa res isi. Isi ou pou oblize vinn sal pou ou kapav zwenn de bout. Sel 
zafer ki kapav sov nou se enpe santiman ( Dokter Nipat retourne ar so bann Gopia. Li'nn atas zot ar lasenn 
kouma lisien. Zot  pe debat).  
DOKTER NIP AT: (Otoriter ) Kouse! Belzaminn al prepar zot manze.  
BELZAMINN : Dokter Nipat! Eski ou konpran langaz ki mo pe koze?  
DOKTER NIPAT : Kifer? To pou fer enn kour lor gramer?  
BELZAMINN : Mo zis ole fer ou konpran ki mo finn desid pou kit sa lazil la. Kikfwa andeo r kapav konn enn lot 
kalite lavi. Mo finn plen, plen, plen. Konpran?  
DOKTER NIPAT : Wi!  …Aster al dan lakouzinn, al prepar enpe maze pou mo bann Gopia.  
81 
 BELZAMINN : (Dibout, get li fran ). 
DOKTER NIPAT : Al prepar zot manze!  
SOLEY : Kifer o u pa al fer sa oumem? Zis fam ki bizen kwi manze?  
DOKTER NIPAT : Soley! Soley, mo soley! Pa tou fam ki fam. Ou, ou plas pa dan lakouzinn. Ou plas dan salon. 
Ou, ou la pou donn lord. Fer respekte lotorite.  
SOLEY : Mwa, mo la pou fer respekte fam.  
DOKTER NIPAT : Foul dakor ar ou. Bi zen ki fam respekte zom. Bizen ki fam ki finn grandi kot latrinn respekte 
fam ki finn grandi dan salon.  
BELZAMINN : Mamzel Soley. Ou finn konpran aster dan ki lemon n ou finn fek rantre. Enn lemonn ambalao.  
SOLEY : Deor'si li parey.  
DOKT ER NIPAT : To'nn trouve  Belza… To'nn trouve. To'nn plen ar naye ditou. Now be a good girl. Al sers zot 
manze.  
SOLEY : Deor 'si li parey, me bann dimoun prop kapav sanz li.  
DOKTER NIPAT : Foul dakor. Bizen sanz li dan nou manier.  
BELZAMINN : Fer li vinn pir.  
DOKTER NIPAT : Pir. Naye pa pir. Seki pa paret pir, li pouri andan. Isi nou onet. Nou pa kasiet malonet dan 
nou. Dan enn lemonn triyanger, nou finn vinn espesialis. Nou finn vinn zwer dan triyang bann triyanger.  
SOLEY : Sef triyanger dan lemonn triyanger.  
BELZ AMINN : Sef pouritir dan lemonn pouri.  
DOKTER NIPAT : Mo pe koumans plen ar zot zistwar fam. Toulede al dan lakouzinn pou prepar nou manze. 
Enn lord! Sinon mo avoy mo bann Gopia araze lor zot.  
SOLEY : Seye!  
DOKTER NIPAT : Gopia! Chou zot! ( Bann Gopia fons lor Soley ek Be lzaminn. Premie ki fons lor Soley gagn 
enn gran koutpie. Belzaminn gagn kouraz) . 
BELZAMINN : Mamzel Soley, les mo dres sannla la.  
SOLEY:  Twa, kot to pe sove? Vinn la. ( Tou bann Gopia al kasiet deryer Dokter Nipat. ). 
DOKTER NIPAT : Sami, Sami. Vinn  tir mwa. S ami, Osekour!  
SAMI : Mo lamem Dokter. ( Sami kot laport adrwat, enn valiz dan so lame ). 
DOKTER NIPAT : Sami, get ki zot finn fer. Zot finn vir tou ambalao.  
SAMI : Kikfwa koumsamem bizen fer pou redres tou.  
DOKTER NIPAT : To pe sayde ar zot?  
SAMI : Kas  pa latet p atron. Mo pe ale. Korek Belza?  
DOKTER NIPAT : Ale! Kot to pe ale? To plas isi. Pa bliye nou partner fifty -fifty. Kifer to pe kas kontra?  
SAMI : Nou finn ase badine patron. Bizen enpe serye dan lavi. Belza, pare?  
BELZAMINN : Wi Sami. To'nn pran mo b ann zafer?  
DOKTER NIPAT : Twa'si? Belza, twa to pa gagn drwa kit mwa.  
SOLEY : Pa gagn drwa. Sa enn drwa ki tou fam ena.  
BELZAMINN : Mamzel Soley, pa sal ou labous koz ar li. Dokter Nipat, ou enn exper dan drwa. Ou konn zis 
drwa ki ou ena, me zame drwa ou kama rad. Mo fin n aksepte tou ou kapris, mo finn zwe tout sort kalite 
lakomedi. Mo anvi viv mo lavi aster. Viv kouma dimoun bizen viv. Mo pa enn masinn mwa. Mo enn dimoun, 
mo ena enn leker, mo ena santiman.  
DOKTER NIPAT : Santiman! Ki to pe koze. Ki to konpran d an santiman . 
BELZAMINN : Kikfwa mo pa konpran nanye dan santiman. Mo pa finn lir gran -gran liv. Me mo kone ki mo 
santi dan mo leker.  
SAMI : Chalo Belzaminn.  
DOKTER NIPAT : Be mwa! Zot kit mwa tousel… Atann enn kou! Mo'nn konpran zot plan. Zot pe sove ar bann 
82 
 papie tenbr e la. Be wi! Tou sa bann bel -bel koze la zis pou kouyonn lizie dimoun. Zot pe rod gagn mo lakaz 
ek mo dibien.  
SAMI : San fason patron! Belzaminn, donn li so papie. Nou pa bizen sa… Kontan Dokter!  …Lir zot… Satisfe? 
…Pran tou pou ou…Bonnsans!  
BELZ AMINN : To'n n pran mo bann zafer, Sami.  
SAMI : Non Belza. Pa pran nanye seki dan sa lakaz la. Mo'nn pran zis detrwa obze personel. Nou'ale matlo.  
SOLEY : Ou ena sans.  
BELZAMINN : Kikfwa wi, kikfwa non. Pli enportan ki tou, lavi bizen kontinie.  
SOLEY : Mo kapav vinn ar zot ? 
BELZAMINN : Me wi mamzel.  
SAMI : Salam Dokter. San fason! San rankinn. ( Enn tapaz olwen deor. Lavwa dimoun ankoler ) Belza, get enn 
kou par lafnet ki pe pase. ( Belzaminn ek Soley al kot Lafnet agos ). Dokter pa bizen fer ou figir mosad. Ou 
enn gra n debrouyar . Ou pa bizen nou. Ou ena boukou lespri. Servi li enn lot manier.  
SOLEY : Mo papa pe retourne. Enn lafoul pe akonpagn li…  
DOKTER NIPAT : Ki pe arive?  
BELZAMINN : Bann vwazen sa. Zot paret bien ankoler.  
SAMI : Bann vwazen?  
DOKTER NIPAT : Zot ti fer en n konplent lor nou ar lapolis. Bizen fer kiksoz.  
SOLEY : Lenforom ar zot. Li pe mars divan -divan.  
BELZAMINN : Santoupe ek Pounak osi ar zot. Mamzel Soley, sove depi isi. Ou inosan ou. Sove, pas par laport 
deryer. Ale mamzel.  
DOKTER NIPAT : Santoupe!  …Pounak!  
SAMI : Bann gro malen. Zot finn reysi anbet lotorite. Marke garde. Zot pou vinn temwen lapolis… Sove 
mamzel. Ou plas pa la. Sitiasion finn vinn bien vilen. Labou pou fane brit -brit. Bann korbo finn met plim 
pizon… Dokter, nou desten amare. Nou finn tas dan mem la ngrenaz… Belzaminn, twa ek sa mamzel la, zot 
kapav sape.  
BELZAMINN : Non , Sami. Nou finn sey sape, nou pa finn reysi. Nou va fini ansam… Mamzel Soley, ou ou 
peyna nanye ladan. Pas par laport deryer ale.  
DOKTER NIPAT : Depi gramaten mo ti kwar ki soley pou le ve pou ekler mo lavenir. Abba!  …Zot ena rezo. 
Soley! Vit sorti par laport deryer. Mo soley finn vinn tro tar… li pe kous tro boner. Ale Soley, sove depi isi.  
SOLEY : Pa fatig zot latet pou mwa… Mo anvi get sa sinema la. Lemonn deor, lemonn isi parey. Seki t i andan 
finn sove finn al deor. Aster zot pe deklar sen… Komik sa lemonn la. Plis li sanze, plis li parey.  
BELZAMINN : Li pa parey net.  (Li trap lame Sami ) Sannkoutla ena enpe santiman.  
RIDO  
RETOURN KONTENI/BACK TO CONTENTS  
ABS LEMANIFIK  
[ENN KOSMAR KOMIK]  
(Version Abreze)  
Bann Personaz Reel: Nou Tou.  
Bann personaz senbolik: ABS, ZED, FIFI, KLOUN, FIDOU, TIGAR, MARI, FAM, BOYFRENN, GERLFRENN, BANN 
SIPER -MINI -ABS, BANN MINI -ABS, TOUTSORT KALITE DIMOUN, PROPRIYETER LONGVI, MARSAN SORBE, 
MARSAN DALPOURI, MARSAN FOTO, ETSETERA, ETSET ERA … 
83 
 SENN 1  
Enn plas piblik. Ler rido leve, lasenn vid net. Enn lafoul dimoun sort dan loditwar galoupe an dezord, mont 
lor lasenn. Bouskilad, dimoun tonbe. Boukou mouvman, boukou tapaz.  
No 1 : Eta vans twa! Pa bar sime.  
No 2 : To tro mari twa? Faner!  
No 1: Taler mo kas to lagel!  
No 2 : Seye!  
No 3 : Aaachoum! ( Li mous so nene. )  
No 2 : Aret fann to mikrob!  
No 1 : Vey to zafer!  
No 4 : Tansion mo beki! Ou pou fer mwa perdi lekilib.  
No 5 : Ki lekilib to pe koze? ( Li ris beki la, No 4 tonbe .) Bien bon pou twa. … Eta fam al vann to marsandiz enn 
lot plas! Pa fer lagign isi.  
No 6 : Fer lagign? Yer swar to ti koz enn lot koze.  
No 5 : Ti pey twa pou sa. Dayer li ti gagn enn gou rans.  
No 6 : Rans pa rans to pou revini.  
No 5 : To pey mwa 'si tro ser.  
No 6 : Koz touzour b onom. Ant seki dir ek seki fer …  
No 1 : Donn mwa enn dam ar twa.  
No 3 : To pa per mo mikrob?  
No 2 : Krever!  
No 1 : Twa bous to lagel!  
No 4 : Dir li rann mwa mo beki.  
No 5 : Vinn sers li tomem, vilen bachara.  
No 6: Wey, samem to bon. Fer dominer ar seki fe b. Lagel gran. Touleres tipti.  
No 5 : Eta move laryaz, ki to dir?  
No 6 : Rann li so beki. Zis aswar ki to bizen beki twa.  
No 5 : Ki to dir? Ki to dir?  
No 6:  Pa koz for. Taler mo larg to pese.  
No 5 : Kisannla pou kwar twa move laryaz.  
No 1 : Ki arive? Li b izen beki aswar?  
No 5 : Twa vey to zafer.  
No 1 : Bien bizen vey to zafer. Li tro tipti, li kapav perdi.  
No 5 : To'le mo kas to lagel?  
No 2 : Wey do, fann ar li.  
No 3 : Aaachoum! ( Li mous so nene .)  
No 4 : Rene, Rene mous so nene , al vakarne.  
No 3 : Get sa l ever la ranpe! Ki arive, to peyna lipie pou marse?  
No 6 : Li omwen, mem so lipie pa bon, lezot zafer marse. Li pa bizen beki aswar.  
No 3 : Twa ki twa?  
No 6:  Aret fer to zess. Twa, zis to nene ki koule.  
No 5 : Li kouma enn krab avarye.  
No 7 : (Li pe zwe la gitar, sante. )  
"Poz to lalev lor mo poem  
Fer mo sante vinn eternel.  
Poz to lalev lor mo lavi  
Fer mo la … … …"  
Non! Non! Non! Li pa bon!  
No 5 : To pa bon! To  pa bon! … Aret fatig zorey dimoun.  
No 6 : Les li trankil. Li omwen, li kone ki li anvi.  
No 7 : "Po z to lalev lor mo poem  
Fer mo poem vinn imortel."  
84 
 No 3 : Ase radote ta gopia!  
No 7 : "Poz to lalev lor mo poem  
Fer mo sante vinn eternel.  
Poz to lalev lor mo lamour  
Fer mo lavi vinn imortel."  
Mo kwar mo'nn gagn li. … Wi, … fer mo lavi vinn imortel.  
No 1: Ras so lagitar! Li pe tro amerd tou dimoun.  
No 2 : Wey, nou fann ar li!  
No 3,4,5 : Fer li manz so lagitar!  
No 6 : Fou li lape, mo dir zot.  
No 7 : Mo lagitar, mo lagitar! Pa fer sa, zot pou dezakord li.  
No 1 : Tann li koze! 'Dezakord'. Ki dezakord? Ala  pou twa!  
No 2 : Pas ar mwa, mo met enn gorl.  
No 7 : Pa fer sa! Zot pe kas li.  
No 3 : Aaachoum! Akonpagn mo terne.  
No 6 : Donn sa isi bann sovaz. … Rann li so lagitar. Rann li mo dir zot.  
No 2 : Vinn pran li si to kapav. … Chooou! To'nn rate. … Ala li laba !  
No 4 : Li ar mwa aster. … Vinn sers li mo zoli. Vini! Vini! Vini! … Kout, kout, ko ut, kout, kooout, kout! … Non, 
li nepli la, … li laba!  
No 5 : Eta langra, to'si to rod zwe?  
No 8 : M mm mmmmm mo s sss sssss si mmmm mo 'le zzzzz zou zzzwe …  
No 5 : Ala bez e! Tou bann andikape pe vinn kas soulezon!  
No 6 : Zot bien ansam.  
No 8 : P ppppp Pa … pa pa pa    
No 1 : Ki papa to pe rode?  
No 8 : PPPPP Pas sss mommmmmmm bbbb bou boul lllll la  
No 4 : Eta to pa kapav koz kouma ttt tootou … dddd di mmm moun. Ala beze! Mo pe  vinn gaga.  
No 7 : Get ki zot pe fer! Rann lagitar la.  
No 6 : Hen, pran to lagitar. Sorti isi. Pa enn plas pou twa sa.  
No 8 : K kkk kasssss ssss sou llll lezon.  
No 5 : Tomem kaser soulezon.  
No 1 : Wey, kas so lagel.  
No 3 : Aaaaach … choum  
No 4 : Aret fann to mikrob!  
No 3 : Vey to zafer!  
No 1 : Taler mo kas to lagel!  
No 2 : Seye si to kapav!  
No 3 : Aaaaaaaachoum!  
No 4 : Rann mwa mo beki!  
No 5 : Vinn sers li tomem! … Bachara!  
No 6 : Zot ankor deryer midi.  
No 7 : Get ki zot finn fer ar mo lagitar!  
No 8 : Pa … pa .. pp kkkk kkkk k…  
No 1 : To dis f inn reye?  
No 6 : Zot pa onte.  
No 7 : Poz to lalev lor mo poem.  
No 6 : To pe dir sa ar mwa?  
No 7 : Fer mo sante vinn imortel.  
No 5 : Les li trankil. … Li fer lamour ar so labous.  
No 6 : Ferm to labous! Sa 'si to pa kapav  fer.  
No 3 : Aaaaaachoooooooooom!  
No 5: Ala li rekoumanse.  
No 2 : Aret fann to mikrob.  
85 
 No 1 : Mo finn plen! Mo finn plen!  
No 2 : Mo'si.  
No 3 : Mo plis ki plen.  
No 4 : Mo'si.  
No 5 : Tou dimoun plen.  
No 8 : Mmmmmm Mo ppp plllll plllllll.  
No 4 : Korek nou fi nn konpran.  
No 8 : BBBB … bbbbbbb … b e  
No 1 : Ki pou fer?  
No2 : Ki pou fer?  
No 3 : Abe ki pou fer?  
No 4 : Dir mwa ki pou fer?  
No 5 : Kisannla kone ki pou fer?  
No 8 : BBbbb … bbbbb    
No 3 : To ankor ar to b … b … b.  
No 1 : Personn pa kone ki bizen fer?  
No 2 : Ki bizen fer?  
No 3 : Aaaaachoooooum! Ki bizen fer?  
No 4 : Wey, ki bizen fer?  
No 8 : B… be …bi…    
No 5 : Wey ki bizen fer?  
No 8 : BBBB … bi … bizzzzzzzz .. . 
No 1 : Ayo BonDie! Ki bizen fer?  
No 8 : B … bi …. B. .. b bizen … nnn .. . enn … s .. .ssssss sover.  
No 1: Ki li pe dir?  
No 5: Bizen enn sover.  
No 3 : Ki sover?  
No 2 : Enn sover ta!  
No 4 : Ki sover li pe dir?  
No 1 : Pa kone.  
No 4 : Li pe dir bizen enn sover.  
No 1 : Enn sover!  
No 2 : Bizen enn sover?  
No 3 : Bizen enn sover?  
No 4 : Bizen enn sover!  
No 5 : Bizen enn sover!  
No 1 : Bizen enn sover!  
Toudimoun : Bizen enn sover! Bizen enn sover! Bizen enn sover! ( Zot sant: Bizen enn sover/Degaze do/Bizen 
enn sover.)   
 
(Zekler, loraz. Enn gran tapaz mekanik. Tou dimoun panik. Dimoun galoup dan tou direksion. Bousk ilad. 
Tapaz la vinn pli for. Tou dimoun zet lekor anba. Zot pe tranble kouma fey. Zis No 6 ek 7 res dibout ek get 
dan direksion kot tapaz la sorti. Tapaz la vinn infernal. Tou dimoun bous zorey. Enn dimoun an redingot ek 
sapo oform desann dan enn laparey g rinse -grinse. L i sorti dan laparey la. Li peyna laz, li peyna vizaz ou plito 
li ena tou laz ek tou vizaz. Li deborde ar lenerzi. Li dibout e get zot ar enn sourir paternalis. Li apel ABS.)   
 
ABS: Ki arive bann zanfan? Zot finn perdi zot lalang? Koumsa ki z ot akeyir zot b ienfeter?  
No 8 : Be … b bbbbb be … bbbe  
No 1 : Bous to labous ta. Taler li pou kwar nou tou kabri isi.  
No 2 : Fann ar li!  
No 3 : Aaaaachoum! Pardon!  
No 4,5 : Shuuuuuuuut! Aret fann mikrob. Misie la pou amerde.  
No 3 : Be mo anrime.  
86 
 No 4 : Ran n mwa mo beki.  
(Enn brouhaha napa badine. Tou dimoun rekoumans koze anmemtan.)   
 
ABS: (Otoriter ) Silaaaaaans! ( silans konple ) Mo'le enn silans konple san tapaz. … Twa kouma to apele?  
No 8 : Nnnnn … nnnnim … rrrrro  
No 5 : Li apel No 8.  
ABS: Sannla, s annla , sannla?  
No 5 : 2,3,4.  
ABS: Twa?  
No 5 : No 5.  
ABS: Lezot?  
No 5 : Zot pankor gagn nimero.  
ABS: Ah maler. Mo ti kone ena problem. Me pa per; mwa ABS mo ena solision pou zot problem. 
ABSOLIMAN! Sakenn pou gagn so nimero. Rapel! Nimero li endispansab pou k i sakenn konn so idantite, so 
rasinn, so lavenir. Enn sans mo la! … Twa laba, kifer to pe dibout?  
No 6 : Mo pas mo lavi lor mo ledo. Kan kiksoz extra arive mo prefer diboute. Kas routinn!  
ABS: Koste la! Les mo yam to vizaz ek to eksetera.  
No 7 : Fifi , pa koste ar li. Enn mazisien danzere sa.  
FIFI: Pa per twa!  
ABS: Kouma to apele?  
FIFI: No 6.  
ABS: Enn bien zoli nom. … Pou enn bien zoli lekor. Vinn pli pre, less mo vwar twa enn gro gorze. … Li 
kisannla li?  
FIFI: Ki li?  
ABS: Li, laba.  
FIFI: No 7.  
ABS: Li pa konn koze?  
FIFI: Zis kan neseser li koze e ler li koze zoli parol sorti.  
No 5 : Fos! Li koz ninport.  
ABS: Silaaaaaans!  
No 5: Wi gran sef!  
ABS: Apre sa aret apel mwa gran sef. Mo apel ABS… A…B…S. ABS Lemanifik. Me ABS pou tou dimoun.  Tou 
dimoun e gal. Zis mwa ki siperyer.  
No 5 : Wi Gran Sef ABS. … Gran Sef ABS … Pa ankoler Gran Sef ABS. Dir nou kot ou sorti, kifer ou la. Pa 
ankoler.  
ABS: Ditou, mo garson. Dibout! ( Tou dimoun dibout ) Non! Zis No 5 dibout! Lezot, plat anba. No 5, to 
intelizan. Mo ko ntan twa. Giji, giji! Depi lontan mo pe yam zot depi mo niaz. Ler mo trouve zot pe rod mwa 
mo desann, mo vini. Senp!  
No 6 : Nou rod ou?  
ABS: Yes , my girl.  
No 3 : Aaachouuuuum! Limem nou sover  
(Tou dimoun koumans sante: Limem nou sover/ Limem  nou sover … etc. Zot diboute, sante, danse, tap 
tanbour. Kafouyaz zeneral .)  
ABS: Stop! Chombo! Arete! Disiplinn zanfan! Disiplinn! Atennsionn! Met lalinn. ( Tou dimoun met lalinn 
apart No 7 .) … Twa No 7, to pa met lalinn. To tro spesial twa. Taler mo koup  to … sipa ki  ete. Me pa traka. 
To pou sanze. Mo pou fer twa sanze. Pa vre li pou sanze? Vre pa vre?  
TOU DIMOUN : Laverite, li pou sanze. ( Zot rekoumans sante, danse: Laverite li pou sanze/ Laverite li pou 
sanze. )  
ABS: Silaaaaaaansssssss! Amenn mwa dan mo  pale. ( Zot m et li lor zot zepol, sarye li lao -lao, sant 'limem nou 
sover' sorti. Res zis No 6 ek 7 lar lasenn. )  
No 7 : (Li pe sey repar so lagitar. ) Li'nn fouti!  
FIFI: Zed, kifer to pa fer kouma tou dimoun? Swiv mwa, nou al ansam ar zot. … To pe ekout mwa?  
87 
 ZED: Mo b izen aranz enn lot lagitar. … Enn kote li bon sannla finn kase. So son ti enpe maf. Depi lontan mo 
ti bizen aranz enn lot.  
FIFI: Lagitar! Lagitar! Peyna z is lagitar dan lavi.  
ZED: To rapel, FIFI. Mo papa ti donn mwa sa … ti montre mwa zwe. Bonom la ti en n zwer. Mo sey mars lor 
so tras. So soulie tro gran pou mwa.  
FIFI: To lamizik zoli Zed.  
ZED: Pa osi zoli ki lamizik mo papa. Ena boukou aprann reste pou aprann. Mo pou ariv so oter enn zour. Me 
bizen zefor, travay, pratik. Bizen enn nouvo lagitar.  
FIFI: Pli tar nou koz sa. La ena enn problem. Tou dimoun finn antour nouvo sef, samem ABS. Zis twa ek mwa 
andeor. Ena kees ladan.  
ZED: Get sa FIFI, swiv to lek er. Si li dir twa swiv li, be swiv li. Pa get mwa.  
FIFI: Be kan twa to pou swiv mwa?  
ZED: Ki to'le dir?  
FIFI: Tou bann zom swiv mwa kouma mo lonbraz, twa to ignor mwa mem kan mo sipliy twa swiv mwa. Mo 
lekor pa atir twa?  
ZED: Nou lespri pa'nkor zwenn.  
FIFI: Lespri zwenn? Ala to rekoumans to kouyonad. Kifer to pa fer kouma lezot, kouma bann nimero?  
ZED: Mo pa enn nimero, enn bout papie dan sak tirazosor.  
FIFI: Be ki to ole?  
ZED: Nanye! … Tou! … Non. Pa kone.  
FIFI: To enn pagla, twa.  
(Li pran sime sorti. Ler li pre pou disparet … )  
ZED: Fifi!  
FIFI: Wi!  
ZED: Twa'si to pa enn nimero, enn bout papie  dan sak t irazosor.  
(Fifi lev so zepol, sorti .)  
   
SENN 2  
 Mem plas piblik. Enn dimoun rantre. Li bien abiye. Li paret inpasian. Tanzantan li get so mont. Li pe arpant 
lasenn. Li pas divan enn malere ki pe asiz dan enn kwen san pran li kont. Li marse liz ie lor so mont, tap ar 
lotla, tonbe.  
MISIE : Eh foutou, gete kot ou asize!  
MALERE : Pardon misie.  
MISIE : To rezenbe? Taler mo klak twa!  
MALERE : Mo pa'nn trouv ou misie.  
MISIE : Kot to met to lizie? Dan to fes?  
MALERE : Pa trouv kler misie.  
MISIE : Si pa t rouv kler,  res kot twa.  
MALERE : Peyna kot mwa. … Akoz samem mo finn vinn get Misie ABS.  
MISIE : To kwar Gran Sef ABS ena letan pou perdi. Fonn depi isi … To pa tande? ( Enn lavwa dan oparler: 
Bravo, bravo, bravo. Souden enn MINI -ABS paret. Li enn ti bonom ar redingo t ek sapo oform. So lenz ek so 
sapo tro gran pou li. So louk ridikil. ) Ooooh MINI -ABS donn mwa ou benediksion!  
MINI -ABS: Mwa MINI -ABS, mesaze spesial Gran Sef ABS Lemanifik, ena loner ek plezir inform twa ki to 
aplikasion finn preske aksepte. Gr an Sef ABS  dan so grander ABSoli ek so sazes ABSoliman ABSoli finn 
dimann mwa konplet lanket lor to lwayote, devosion, devouman pou sivilizasion ABSoliman Manifik.  
MISIE : Dan mo aplikasion mo ti fer serman lor la.  
MINI -ABS: Rapor sekre dir ki to tro atas e ar to fa m. Santiman peyna plas dan Manifika ABS.  
MISIE : Be ki bizen fer?  
MINI -ABS: Les mo reflesi. … Wi, sel solision. Donn to fam ABS an kado.  
MISIE : Mo fam?  
MINI -ABS: Tro tar. To'nn ezite. Fel! F… E… L. Fel. Mo bizen fer mo rapor.  
88 
 MISIE : Pa kapav t ini rapor la? Mo pou fer ou leker kontan.  
MINI -ABS: Tantativ koripsion! Pli grav ankor. Lesafo!  
MISIE : (Li koz dan zorey MINI -ABS)  
MINI -ABS: Mo trouv to transformasion bien pozitif. Mo kwar mo pou fer enn rapor favorab. Vinn ar mwa 
lor podiom.  
MALERE : Misie, fer mwa zwenn Gran Sef ABS! Rann enn servis.  
MISIE : Servis rann dan legliz.  
(Lafoul koumans ranpli lasenn.)   
Propriyeter longvi : Loka sion, lokasion longvi. Enn roupi segonn. Lokasion, lokasion longvi. Get ABS ar ou 
prop lizie. Benediksion lizie. L okasion, lokasion longvi.  
Marsan sorbe : Sorbe, sorbe, sorbe, sorbe! Sorbe SiperABS. Bon pou latet. Sorbe, sorbe, sorbe, sorbe!  
Lavwa ABS : (Dan oparler ) Silaaaaaaaans! … Kouma mo finn dir zot, lavenir manifika li trouv dan lwayote. 
San lwayote pa kapav ena  progre. Akoz samem Bondie finn fer sa de mo la rime. Kan de mo rime ena 
armoni, balans, kadans, vakans, … revans. Donk peyna okenn dout ki pr ogre ek lwayote finn marye pike pou 
amenn progre lwayote. Lwayote, samem pilie nou sosiete. San lwayote pa kapav e na sekirite, feminite, 
militarite, iniformite, responsabilite. Kifer soley tourn otour later? Akoz lwayote. Kifer liver swiv lete? Akoz 
lwayot e. Kifer fam swiv zom? Akoz lwayote. Akoz kifer zot bizen swiv mwa? Akoz kifer zot bizen bwar mo 
parol? Akoz kifer  zot? Koze! Akoz kifer? ( Lafoul kriye: Akoz lwayote .) Mo pa'nn bien tande. Akoz kifer?  
Lafoul : Akoz lwayote.  
Lavwa ABS : Pli for! Akoz kifer?   
Lafoul : Akoz lwayote!  
Lavwa ABS : Saaaameeem!  
MARSAN DALPOURI : Dalpouri, dalpouri so. … Manz dalpouri SiperABS.  Benediksion pou lestoma. Li geri tou 
maladi.  
(Dimoun galoupe, antoure pou aste .)  
Lavwa ABS : Silaaaaaaaans! … Aret koz gonaz, vann gonaz, ma nz gonaz. Ala mo dir zot la! … Depi lontan dan 
mo niaz mo ti pe louk zot. Zot ti malere, perdi dan karo vavang. De zord ti pe fer akter lor trotwar, dan 
marenwar, dan lespwar, dan dezespwar, aswar dan tar. Mo ti pe get zot, mo ti bien sagr en zot. Zot ti bie n 
bizen enn sover me tank ki zot pa ti pare , mo pa ti kapav vini. Kan enn zour dan zot lespri mo zimaz ti pran 
form, mo dir momem: "ABS sa bann malere la bien bizen twa. Al ed zot." Mo ti bien dan mo niaz. Mo finn 
kit mo biennet pou vinn sekour zot. Kifer?  Akoz sakenn bizen konn so responsabilite. RESPONSABILITE! Mo 
finn pran mo responsabilite. Aster zot tou ena respo nsabilite san fay anver lwayote ki zot bizen ena pou 
mwa. San enn responsabilite zot lwayote pou fonn kouma konfeti ver kraze. San responsabil ite peyna 
lwayote, sekirite ousa progre. Responsabilite samem prinsip No 2 dan mo Manifika. Konpran bien. Disan ki  
fer lwayote marse se responsabilite; oxizenn ki fer poumon lwayote fonksione li apel responsabilite; 
lentelizans ki fer servo lwayote marse s e responsabilite. Seki peyna responsabilite dan li peyna drwa 
respire, panse ousa viv. Dakor, pa dakor? … Ki arive ? Zot finn vinn gounga? Pli for! Dakor pa dakor?  
Lafoul : Dakor! Dakor! Dakor mo bourzwa!  
Lavwa ABS : Fer bon zanfan, Papa ABS pou donn zot ga to. … Bon aster mo ena enn nouvel enportan pou zot 
…  
Marsan Foto : Foto! Foto! Foto! Aste foto ABS. Mari ABStrak. Benediksion dan lakaz. Tifi gagn demann; 
garson labours …  
Lavwa ABS : Silaaaaaaaaaans! … Lwayote ek responsabilite pa ase. Bizen organize. Zot  ole viv kouma avan? 
San divan dan koutvan san paravan? Nooooooon! Non! Non! Non! Zot ole divan lanterman soufle s iendan 
dan moulin -avan? Zot ole? Koze! Ole, pa'le?  
Lafoul : Pa'leeeeeeeeee!  
Lavwa ABS : Ki vedir organize? Vedir lord dan lwayote, responsabil ite, disiplinn, ek zot kone. Bizen enn 
program anti -diformite, 'Iniformite san Disparite'. Pou met program anprati k mo finn kre enn larme MINI -
ABS, solda militan dan Lafwa Manifik.  
MARSAN  DALPOURI : Manze, manze, manze dalpouri so -so. Manze dalpouri inifor mite.  
Marsan sorbe : Sorbe, sorbe, sorbe, sorbe. Sorbe san disparite.  
Marsan foto : Foto, foto, foto. Aste foto mi rakilite!  
89 
 Lavwa ABS : Silaaaaaaaaans! … Bon bann zanfan. Zordi mo donn zot enn zour konze pou zot reflesi lor mo 
program 'Iniformite san Disparite'. Rapel mo mesaz: Lwayote, ankor lwayote, touzour lwayote. Mersi.  
(Aplodisman. Lafoul kriye. Zot sante: Lwal walwayote/ tetetetel wa/ lwalwalwayote/ tetetetelwa etc. ) 
SENN 3  
FIFI: Ki to finn fer tousa letan la?  
ZED: Mo finn ranz enn lot lagitar. So son peper.  
FIFI: Zed , kan to pou grandi? To nek pans lagitar. … To kone li pe rod twa?  
ZED: Kisannla?  
FIFI: ABS.  
ZED: Kifer?  
FIFI: To kone kifer.  
ZED: (Sey so lagitar ) Kouma to trouv so son?  
FIFI: Get sa Zed, mo finn vinn get twa pou enn zafer serye. Pli tar nou va koz to lagitar.  
ZED: To pe vinn tro serye. To nepli gagn letan apresie lamizik … To kone! Mo finn f ini konpoz sante la.  
FIFI: Ki sante?  
ZED: Samem se ki mo ti pe konpoze zour ki li ti vini.  
FIFI: Kisannla?  
ZED: Samem … to kone … ar so palto ek sapo boufon.  
FIFI: Shouuuuut! Pa koz koumsa! Ena maler ladan.  
ZED: Kapav konpoz enn sante lor li!  
FIFI: Akoz samem mo fin n vinn get twa. … Li finn … dir mwa … dir twa  ...  
ZED: Li finn avoy twa. To travay fakter ar li?  
FIFI: Pa fakter. Mo so … so … MMMMMMMMINI -ABS Feminite.  
ZED: To finn vinn enn nimero!  
FIFI: Aksepte so lof.  
ZED: Ki lof?  
FIFI: Vinn so M INI-ABS Kreativit e.  
ZED: Ki sa simagre la?  
FIFI: Aksepte, lerla twa ek mwa nou kapav viv ansam.  
ZED: Bizen ABSe pou nou viv ansam?  
FIFI: Pa fer jok ar so nom. Ena mous partou.  
ZED: ABSird.  
FIFI: Ki mo dir li?  
ZED: Dir li … Non! …  
(Li pran so lagita r, koumans zwe )  
Dir li, dir li …  
'Poz to lalev lor mo poem  
fer mo sante vinn imortel  
poz to lamour lor mo lavi   
fer mo lavi vinn eternel  
 
dimoun partou zot tro serye  
dimoun partou zot tro prese  
dimoun partou zot lespri lour  
pa gagn letan pou pans lamour  
 
Poz to lalev l or mo poem  
fer mo sante vinn imortel  
poz to lamour lor mo lavi   
fer mo lavi vinn eternel'  
FIFI: Dir li sa?!?  
90 
 SENN 4  
Renion bann MINI -ABS.  
MINI -ABS 1 : Ena tro boukou MINI -ABS. Organizasion pe koumans rat -rate. Mo propoze ki nou dimann Gran 
Sef ABS, dan so gran sazes aksepte nominasion detrwa Siper MINI -ABS pou kontol bann MINI -ABS.  
MINI -ABS 2 : Enn lide revolisioner!  
MINI -ABS 3 : Mo plennman satisfe.  
Mini ABS 4 : Istorik! Sa pou amenn likidite dan yerarsi ABStokrasi. Nou travay enn stratezi gl obal promosion  
sosial pou bar larout fristrasion e anmemtan gagn soutien bann eleman dinamik, pozitif, progresif …  
MINI -ABS 1 : MINI -ABS 4, to pa kapav koz enn langaz sinp?  
MINI -ABS 4 : MINI -ABS 1, mo'le dir ki dan prosesis transformasion bann nominasion e k bann apelasion, nou 
ti kapav inzekte enn nouvo konsep ki pou dinamiz striktir responsabilite ek anmemtan permet …  
MINI -ABS 1 : Ki to'le foutou?  
MINI -ABS 4 : Pa kapav kre enn job MINI -ABS Jinior pou … mo … fa ... fam.  
MINI -ABS 1 : Enn propozision tro grav . Mo propoz ki nou nom enn komite elit pou etidie sa problem la. Ki 
lezot problem? ( telefonn sone ) Alo! Mo pa finn dir zot pa deranz mwa? … Ki problem 008, MINI -ABS 
Feminite. … Li pa'l e manz. … Ki beze lor nou…. Vinn zwenn mwa toutswit. ( Li poz resepter ). Treboul!  
MINI -ABS 2 : Kisannla sa MINI -ABS 1? Dir mwa mo sot so likou.  
MINI -ABS 1 : ABS finn dir fale pa pronons so nom.  
Bann MINI -ABS: Li!  
MINI -ABS 1 : Limem.  
SENN 5  
Lor radio ek televizion.  
Nou interonp nou program ABSoliman Manifik pou lir enn kominike  ki sorti Mahal Manifika.  
"Tou pe mars bien dan Lanpir Manifika. Bann nimero ordiner sou direksion bann MINI -ABS Jinior, Bann 
MINI -ABS Jinior sou direksion bann MINI -ABS, Bann MINI -ABS sou direksion bann Siper MINI -ABS ek bann 
Siper MINI -ABS sou direksion  Gran Sef ABS Lemanifik pe fer enn travay imans pou fer program iniversel 
'Iniformite san Disparite' vinn enn realite. Tou korek. Me ena detrwa eleman negatif ki pe anpes nou travay  
mars korek -korek. Me pli grav ena enn vilen malang, enn santi pi, enn lagl i-lagli ki pe met baraz lor sime 
progre, pe tap kout kouto dan ledo. Sa nimakarram la bizen eliminn li. Me Gran Sef ABS Lemanifik dan so 
gran sazes rezet violans. Li prefer solision  artistiko -lingwistiko -politik. Bizen eliminn dernie let alfabet dan 
nou la ng. Olie servi dernie let alfabet, ranplas li par 's', ousa 'f', ousa 'v'.   
Viv lalit kont dernie let alfabet!  
Viv gran lespri nou gran Sef ABS Lemanifik!  
Viv kanpagn anti -diformite ! 
Viv iniformite san disparite!  
Signe : FENES LOR BAF  
Mari : To'nn konpran ki 'ete fenes lor baf?  
Fam : Dimann nou vwazen. Li bien ar zot. Li kapav dir nou.  
Mari : Sa! Fer atansion ar li. Mo tann dir li travay mous pou bannla. Prefer mo al get Zed, li li pou konn explik 
mwa sa … Manze finn pare?  
Fam : Non, diri lor dife.  
Mari : Fer vit! … Ki to fout enn lazourne dan lakaz?  
Fam : Dernie la malad.  
Mari : Toulezour mem kouyonad. Mo pe al laboutik. Fer manier manze la finn pare ler mo revini.  
VWAZEN : (rantre koum adir li kot li ) Bonfour! Fot vinn gagn mesaf fordi?  
Mari : Ki to gagne, to malad?  
VWAZEN : Fot fafer sa?  
Fam : Ou koz drol. Ou lagorz malad?  
VWAZEN : Lagorf!  
Fam : (ar so mari ) Ki li gagne?  
91 
 Mari : Ferm to lagel, okip to menaz.  
VWAZEN : Menaf!  
Mari : Hen!  
VWAZEN : Menaf!  
Mari : Ki to pe zaze?  
VWAZEN : Fafe!  
Mari : (ar so fam ) Li p e koz enn lot langaz.  
VWAZEN : Kof! … Langaf! … Fot pa finn get televizion? Pou lavansman nou program iniversel, nou bif en aret 
servi fonem ki reprefante par dernie let alfabet.  
Mari : Annnnn! Nou bizen aret koz nou lang e koz zis fonem.  
VWAZEN : To kouma li twa. Nek rod fer interesan.  
Mari : Li? Kisannla?  
VWAZEN : Pa fwe bet.  
Fam : Nou pa pe konpran nanye.  
Mari : Twa ferm to lagel!  
VWAZEN : Pa koz koumsa. Li kont regleman. Tansion Gestabso!  
Mari : Ki ete sa?  
VWAZEN : Gard Spesial Pou Trap ABS So Opofan.  
Mari: Be ki mo'nn fer?  
VWAZEN : Seki to fek fer.  
Mari : Ki zafer?  
VWAZEN : Servi fonem interdi.  
Mari : Ki fonem interdi?  
VWAZEN : Ayo ABSoli! … Bon to va debrouy twa ar Gestabso.  
Fam : Pa fer sa. Pardonn so erer. Vwazen bizen ed vwazen.  
VWAZEN : Koripsion! Ayo ABSoli! ( li sorti )  
Mari : Akof twa get bef lor mwa.  
Fam : To'si to koz bizar?  
Mari : To pa konn fonem malediksion?  
Fam : Non!  
Mari : Ki dernie let alfabet?  
Fam : 'Z' non?  
Mari : Kisannla apel Zed?  
Fam : 'Z'?  
Mari : Zed, Z…E…D.  
Fam : Annn! Sa Zed la! No u Zed!  
Mari : Nou Zed? Kan li ti 'nou Zed'?  
Fam : Li pa fami  ar nou?  
Mari : Sa fame!  
Fam : Kifer Zed pa bon?  
Mari : Gran Sef ABS pa fer li konfians.  
Fam : Ayo Bondie! Mo pa konpran zot komeraz!  
Mari : Bifin dir, 'Ayo ABSoli, mo pa konpran fot komeraf'.  
Fam: Be kouma nou pou apel nou garson? So nom Zizi.  
Mari : Sen p! Apel li FIFI.  
Fam : Aret to zes do ta.  
Mari : Pa zes. Bifin dir … dir …    
Fam : Bef sa!  
SENN 6  
Dan kazern santral. MINI -ABS Sekirite ek so bann zom.  
92 
 MINI -ABS: Mo konn vot tou isi. Mo konn tou v ot boubou. Vot lwayote bivin san fay. Mo pa pou toler 
endisi plinn.  
Nimero ordiner : MINI -ABS Sekirite, onom mo bann koleg e anmonnom personel, mo swet ou bienveni e 
felisit ou pou ou promosion.  
MINI -ABS: Who art thou? Speak now or tais twa forever.  
Nimer o Ordiner : Ou serviter lwayal, Nimero Ordiner 18.  
MINI -ABS: Nimero Ordiner, mo nom twa sekreter avi enn stennding komiti permanan pou reorganif 
organifasion. … Gran Sef ABS dan so safes finn dimann mwa netway karo eleman negatif. Gestabso pe 
amenn li isi.  Fot, fot nek fis manf pistas get sinema. Mo fer li debal so  sak 2 minit kat. Marke garde.  
(Bann gard Gestabso rantre ar Zed ki ansene ek bayone.)   
MINI -ABS: (Fer letour Zed ki pe dibout omilie lasenn. ) So it's you! To pa reponn kan mo kov ar twa? Tête 
dure hein! N'est -ce-pas! Mo pou fer twa kove. Mwa MINI -ABS Sekirite mo pou larg to lalang. Sinon mo pou 
larg to lekours. To pou kove, to pa pou kofe? Kose!  
ZED: (Silans )  
MINI -ABS: (Koz dan so zorey ) Koz e pa fer mwa perdi pwen divan mo bann sibaltern. … Han ! To rod fer mari! 
Mo pou montre twa. ( Ar so sibaltern)  Eh twa laba, vinn la. … ( Ar Zed ) Mo donn twa enn dernie sans.  
ZED: (silans )  
MINI -ABS: (Ar so sibaltern ) Ekrir enn trak difamatwar, plen ar insilt kont Gran Sef ABS Lemanifik.  
Sibaltern : Sef, ena ke es ladan.  
MINI -ABS: Tais -twa espes de laservel mwano! Met signatir 'Z'.    
Sibaltern : Annnnnn! Samem tou sef?  
MINI -ABS: Wi … Non! To marye, to selibater?  
Siba ltern : Marye sef.  
MINI -ABS: Ki laf to fam ena?  
Sibaltern : Mem laf ki mwa.  
MINI -ABS: Ki laf to 'ena?  
Sibaltern : 20 an sef.  
MINI -ABS: Ayo maler! Married at twenty! Diformite absoli. … Al sers to fam vini.  
Sibaltern : Yes Sir!  
SENN 7  
Gran renion SIPER -MIN I-ABS ek MINI -ABS 
MINI -ABS: MINI -ABS Sekirite riporting Sir. Mo finn fini interogatwar, kont int erogatwar, nespa. I find him 
guilty of high trizonn. Li finn konfes so malpraktis, maladres, melankoli … so nimakaram, so … so endisiplim, 
so enlwayote. Ena osi  enn trak ki koulout so serkey.  
MINI -ABS-Feminite : Pe al tro vit. Gran Sef ABS finn dir li pou okip sa kees la limem.  
MINI -ABS: Get ki li'nn ekrir la. … Anti -diformite enn abse; ABS enn absirdite.  
(Protestasion, lakoler, menas, dezord zeneral. Enn gran t apaz. ABS desann depi lao.)  
ABS: Chers amis absjour! ( Tou dimoun reponn absjour ) Gran moman ki n ou tou ti pe atann … depi ki lavi, 
lavi; depi ki later, later; depi ki dimoun, dimoun … finn anfin arive. Mo plennman satisfe ki sekirite, disiplinn, 
organizasi on, responsabilite, feminite, iniformite san disparite finn vinn realite. Mo plennman satisfe ki  zot 
tou ere, ki anfen nou kapav kre dan so totalite, globalite Lanpir Manifisite ABSoli. Apartir aster, zis aster ki 
ekziste. Moman prezan permanan. Donk mo de krete ki zot tou, grasa mwa, finn vinn eternel. MINI -ABS-
Sekirite fer to rapor.  
MINI -ABS: Touko rek apart enn eleman negatif -sibversif.  
ABS: I know! I know! The brightest fell. Alas!  
MINI -ABS: Pa Alas sa, li sa.  
ABS: Dan mo serenite ena enn mini -mini mi ligram sagr en koze par enn gr en disab ki pe anpes listwar arete 
pou permanantiz moman absoli. Mo  zanfan prefere, mo dofen pe refiz kolabore. Zed, Zed kefeur tu me fais 
soufrir?  
MINI -ABS: Gran Sef ABS, ou finn pronons so nom.  
93 
 ABS: Normal, biensir! Zot zot peyna drwa, mo fabrikan drwa, mo ena tou drwa. Zed, Zed mo gate lapli la 
tonbe; reste dormi to dormi dan kwen, mo dormi dan bor. Mwa mo koumansman, twa to lafen. Nou de nou 
nou pil ek f as; 25 sou ki fer enn roupi.  
MINI -ABS: Li finn konfese.  
ABS: Sa se lepase. Yer finn fini mor. Koz prezan permanan.  
MINI -ABS: Me get sa, Gran Sef ABS.  
ABS: Ki zafe r?  
MINI -ABS: Enn trak!  
Ena abse, ena abstre  
Pe kas pake, pe kraz jawat.  
Ena abse lerwa a bsird  
Ar so mini, ar so maxi  
Fer absoli ar ti lespri.  
Zot santi pi, zot santi pi.  
Adding insult to injury  
Zot kol bann sif partou kote  
Pou mont lao dan hierarchy.  
Zot met baton, zot tap kouto  
Kouba parsi, kouba parla.  
Pa ekout zot, vinn mars ar mwa  
Vinn ap iy mwa, nou devir bol.  
Signe: 'Z'  
ABS: Zed twa ki finn ekrir sa. Mo ti kwar to enn poet. How disappointing!  
MINI -ABS: Nespa!  
ABS: Twa, choup -chap!  
MINI -ABS: Ki ou desivion?  
ABS: Desivion? Desivion? Aaan! To'le dir desizion. To pa kapav koz kouma dimoun sivilize?  
MINI -ABS: Be, Be, Beeee!  
ABS: Ki ariv twa, to finn vinn kabri? … Atann! Li sign Z, mo'si mo pou sign Z e mo pou krwaz mo Z ar so Z. 
Swastika ousa X dan k are? Zot trouv e? Zed li endispansab pou mo zeni kreater. Donn li so lagitar e les li 
sante dan so volier dore. ( Enn gran volier dore desann. )  
MINI -ABS: Wi Gran sef ABS.  
ABS: Sa moniman la pou res isi kouma enn s enbol permanan mo prezans permanan. ( ABS ra nt dan so 
masinn ki dekole, disparet. Tou lantouraz ABS antour volier dore .)  
MINI -ABS: Viktwar! Kanpagn anti -diformite is a complete success.  
FIFI: Zed, mo kapav fer kiksoz pou twa?  
MINI -ABS: MINI -ABS-Feminite ou pe komet traizon.  
FIFI: Aret tap latet kont miray . Konpoz so sante. Li pou fou twa lape. Li kontan flatri, flat li.  
MINI -ABS: To pe agrav to ka. Mo pe al fer enn rapor. ( Tou sorti apart FIFI .)  
ZED: FIFI, nou pe viv enn kosmar. Tou sa simagre la li zis enn lafime.  
FIFI: To prizon dore, lafime  sa?  
ZED: Veritab prizon dan zot lespri. FIFI, tir to redingot. Zet li. Enn palto mazik sa. Li pe brouy to lespri, anpes 
twa trouv kler. Tir li FIFI.  
FIFI: To fou! Mo pou touni net!  
SENN 8  
Zed dan so prizon dore pe sant so sante. De zanfan pe ekout li.  
FIDOU : Tiga r, nou retourn lakaz. Papa ek mama pou ankoler si zot kone nou finn vinn isi.  
TIGAR : Atann FIDOU! Dimann li resante.  
FIDOU : Tansion kikenn trouv nou.  
TIGAR : Dimann li resante.  
FIDOU : To kwar vremem li manz zanfan kouma bolom loulou.  
94 
 TIGAR : Li finn ouv er so lizie. Sove Fidou, sove!  
ZED: Non, pa sove zanfan.  
FIDOU : Pardon misie, pardon.  
ZED: Vinn la, mo sant enn sante pou zot.  
TIGAR : Tansion Fidou, tansion li manz nou.  
ZED: Manz zot? Kot zot finn gagn sa lide la?  
FIDOU : Papa finn dir. Oum em satan.  
ZED: Mo resanble satan?  
TIGAR : Ou'nn degize kouma mouton me …  
FIDOU : Vini Tigar.  
ZED: Get laba kisannla pe vini. ( Kloun rantre )  
KLOUN : Balabalabala kwikwikwi yahoooooooooo! Zed dan prizon dore. Zoli spektak…. Bouzou, bouzou tou 
zanfan! … He Zed akonpagn mwa, mo sant enn sante.  
Seki dernie refiz premie  
Bel-bel loyo pe bourzone  
Dan so bourzon seki dernie  
Pou pran labar pou vinn premie  
Seki dernie, seki premie  
Zot de kote mem lamone  
Mo ti fer sa profesi la  
Ar lerwa Lear. Abba! Abba!  
Lizie bouse , zorey bloke  
Li ti rezet so Cordelia.  
ZED: Al sant sa ar nouvo lerwa. Kikfwa li pou ekout twa.  
KLOUN : Ti'ena enn lerwa  
So nom gate Galimacha.  
Kas-kas nikola dan ki labarb!  
ZED: To dan enn mari moud zordi.  
KLOUN : Depi ki finn deside ki prezan li perman an mo moud finn res parey kouma avan … To kone Zed to tro 
serye. Fer kouma mwa, mo kasiet tou deryer mo mask. Kan zwazo per, Zed, zot pa pou arete pou ekout twa 
sante. … To konn zistwar enn mous dimiel ki ti zwenn t ase ar bann bourdon? To kone kifer? Li ti  dekouver 
enn nouvo fler me so larenn ti refiz gout nouvo nektar.  
FIDOU : Misie Kloun, ki vedir sa?  
KLOUN : Pa sey konpran zoli fifi. Mo enn fouka profesionel. Mo koz ninport, fer dimoun riye.  
FIDOU : Fer nou riye.  
KLOUN : Dir mwa kisannla premie ti kwi dir i dan nou pei.  
TIGAR : Mo kone! Gran Sef ABS. Ti montre nou dan lekol.  
FIDOU : Non! Mama.  
KLOUN : Fos! Dife premie ti kwi diri.  
TIGAR : Ankor enn!  
KLOUN : Dernie. Ti ena enn far ki ti fier so pouvwar. Li t engn so fa r, les nou modi dan marenwar. Kisannla 
sa?  
FIDOU, TIGAR : (Silans )  
KLOUN : Twa Zed?  
ZED: (Silans )  
KLOUN : Darkling we sank! … Zanfan, zot trouv sa zigoto la? Se nimero zero.  
FIDOU : Non, so sante zoli.  
KLOUN : Me li finn ferm li dan enn serk e li'nn kasiet serk la dan so latet e li finn bliye ko tsa. Fatra la! Zanfan, 
momem bonom loulou. Si zot pa retourn lakaz, mo pou manz zot. RRAAAAAAAH! Zot pa per?  
FIDOU : Misie kloum, ou tro komik.  
TIGAR : Ledan mem ou pa ena.  
FIDOU : Misie Zed, kifer ou pa pous laport la, sorti? ( De zanfan la sorti .)  
KLOUN : Mo sir to konn so repons.  
95 
 ZED: Aret badine!  
KLOUN : Badine? Lemonn enn badinaz. Mo fer fouka, dimounn riye; zot kontan, zot donn mwa kas; mo fer 
zot riy plis; zot bli ye zot prop fouka e lerla zot zis trouv fouka lezot.  
ZED: To riy to prop fouka, twa?  
KLOUN : Non. Mo parey kouma twa. Mo zis trouv fouka lezot. Hen, pran mo mask.  
ZED: Kifer kloun?  
KLOUN : Met mask kloun pou kasiet to fouka. Lerla to pou kapav riy tomem deryer to mask. Zed to enn 
boufon, enn bachara.  
ZED: Kifer?  
KLOUN : Baro prizon finn fe r to vizion vinn karodamie. Tikare -tikare, sakenn dan so kare. Me tou pe fonn. 
Gete to pou trouve.  
SENN 9  
Renion MINI -ABS.  
MINI -ABS 1 : Ki ena lor azanda zordi? Mo get enn kou. Wey! Bizen met anpratik nouvo regleman Gran Sef 
ABS: "Apartir zordi nanye pa bi zen kouma avan."  
MINI -ABS 2 : Mo kwar mo'nn konpran porte istorik so instriksion. Kan nou marse fale pa nou get divan. 
Bizen get deryer. …Koumsa!  
MINI -ABS 3 : Kapav mar s sirlekote, … koumsa.  
MINI -ABS 1 : Nou bizen asiz lor latab, manz lor sez.  
MINI -ABS 2 : Non, asiz anba, met lipie lor sez.  
MINI -ABS 3 : Gro nimero pas avan ti nimero.  
MINI -ABS 1 : To'le pran mo plas?  
MINI -ABS 3 : Non, olie 1,2,3,4 zanfan bizen aprann 4,3, 2,1.  
MINI -ABS 1 : Briyan!  
MINI -ABS 2 : Kan ena enn problem, koumans par solision, lerla fer analiz.  
MINI -ABS 3 : Lide enn gagn finn mo.  
MINI -ABS 1 : Redir sa.  
MINI -ABS 3 : Lide enn gagn finn mo.  
MINI -ABS 2 : So latet pa bon?  
MINI -ABS 3 : Fraz lafen par koumans bizen koze kan.  
MINI -ABS 1 : Pa konpran.  
MINI -ABS 3 : Mo koumans mo fraz par lafen.  Koumansman vinn lafen.  
MINI -ABS 1 : Nom enn soukomite pou etidie sa problem la.  
MINI -ABS 2 : Be kimanier mo pou fer lamour ar mo fam?  
MINI -ABS 1 : Aret fer lamour ar to fam, fer li ar to metres.  
MINI -ABS 2 : Be li pou parey kouma avan.  
SENN 10  
KLOUN : To p a pe trouve mem?  
ZED: Aret radote do ta!  
KLOUN : To pa konn gete. Dimann sa de amoure la ki zot panse. Dir li , bann zanfan.  
BOYFRENN : Zed vinn ed nou.  
GERLFRENN : Vinn sant dan nou maryaz. … Nou pou apel nou zanfan Zed.  
ZED: Pa rod lamerdman.  
BOYFRENN : Ki lamerdman?  
ZED: ABS pou minn zot boyo.  
GERLFRENN : Nou pa per ABS.  
ZED: Pa per ABS!  
GERLFRENN : Non! Ki ena pou per?  
96 
 BOYFRENN : Vinn ed nou la mour grandi, vinn ed nou zanfan reve. Vinn ed nou reve. ( Fidou ek Tigar 
retourne .)  
ZED: Bann zanfan, mo ti dir zot retourn lakaz. Zot paran pou trakase.  
TIGAR : Zot ankor pe travay. Misie Zed sant 'Enn ser en dikap pe kourtiz enn kardinal'.  
FIDOU : Non! Mo 'le 'Larivier Tanie'. ( Gerlfrenn pran li dan so lebra, sant 'Larivier Tanie'. Fidou gagn somey. )  
GERLFRENN : Zed, mo kapav met li dormi dan ou lakaz?  
(Li ouver laport, met li andan. ) ... Zed, laport la ouver!  
SENN 11  
Renion SIPER -MINI -ABS 
SIPER -MINI -ABS 1 : Mo bann bon Siper -mini -Abs, mo sagren dir zot ki Gran Sef ABS pa pe reflesi. Li finn 
defann nou tous Zed. So prop kontrer li dir.  
SIPER -MINI -ABS 2 : Zed pe vinn tro for!  
SIPER -MINI -ABS 3 : Pouvwar bizen partaze. Bizen dir ABS adopte pouvw ar kolezial.  
SIPER -MINI -ABS 1 : Kisannla pou dir li sa?  
SIPER -MINI -ABS 4 : Mo kwar ki dan konzonktir aktiel, kot negatif pe vinn pozitif, kot anba pe mont lao, kot 
eleman sibzektif …  
SIPER -MINI -ABS 1 : Aret fer koustik lingwistik. Koz senp! Koz prop!  
SIPE R-MINI -ABS 4 : Nou avoy li manze.  
SIPER -MINI -ABS 1 : Kisannla?  
SIPER -MINI -ABS 4 : Zed. … E si neseser …  
SIPER -MINI -ABS 2 : Zot realize ki nou pe rod lager ar ABS?  
SIPER -MINI -ABS 4 : Si nou fer enn analiz konkre realite konkre, nou pou  konstate ki nou predik aman dimann 
enn solision radikal, enn solision ki pa tike …    
SIPER -MINI -ABS 1 : Kal mwa avan mo dekal so lamaswar. … Anavan kamarad! Listwar pe fit so kreyon pou 
ekrir enn nouvo paz. Viv kolezialite SIPER -MINI -ABS! SIPER -MINI -ABS unite!  
SENN 12  
Renion MINI -ABS 
MINI -ABS 1 : Mo nepli konpran nanye. Ti dir nou aret servi dernie alfabet me ABS ek so bann SIPER -MINI -
ABS servi li ar l apeti.  
MINI -ABS 2 : Nou amenn kanpagn anti -diformite. Rezilta: Ena plis diformite. Twa to sape MINI -ABS-
Feminite. To koz direk ar AB S. To pa bizen pas par SIPER -MINI -ABS.  
MINI -ABS-Feminite  (FIFI) : ABS bizen mwa.  
MINI -ABS 1 : Li bizen twa?  
MINI -ABS-Femini te: Momem kontak ant li ek so kontrer. … Zed.  
MINI -ABS 1,2 : Zed kontrer ABS?  
MINI -ABS-Feminite : Li bizen Zed pou li ekziste. Si li  detrir Zed, li 'si li fini.  
MINI -ABS 2 : ABS pa eternel?  
MINI -ABS-Feminite : Tank Zed ekziste.  
MINI -ABS 1 : Mo pa konpran!  
MINI -ABS-Feminite : Tank to pa konpran, ABS pou zwe sapsiway ar twa. Me mwa mo fer seki mo anvi. Li per 
mwa.  
MINI -ABS 2 : ABS per tw a? Be kifer to mars ar li?  
MINI -ABS-Feminite : Pou mo prop lintere. … Kouma pou dir twa? … Dizon mo leker ar Zed, mo lespri ar ABS.  
MINI -ABS 1 : To mars lor lakord red.  
MINI -ABS-Feminite : Lavi enn lakord red. Nou bizen rod nou lekilib.  
MINI -ABS 2 : Zed pou vinn pli for ki ABS?  
MINI -ABS-Feminite : Posib! Prezan permanan pa ekziste.  
MINI -ABS 1 : ABS finn amenn boukou sanzman.  
MINI-ABS-Feminite : Wi me nou finn aret reve.  
97 
 MINI -ABS 2 : Avan n ou ti pe tro reve.  
MINI -ABS-Feminite : Aster nou pa reve ase. Ler Zed pe aprose.  
MINI -ABS 1 : Be ki pou ariv ABS?  
MINI -ABS-Feminite : Li pou lamem. Pou atann so ler revini.  
MINI -ABS 2 : Tousa b ien konplike.  
MINI -ABS-Feminite : Lavi konplike.  
MINI -ABS 1 : Bann fam finn fini konpran?  
MINI -ABS-Feminite : Fam ena mem problem ki zom.  
MINI -ABS 2 : Be twa?  
MINI -ABS-Feminite : Mo finn gagn sans. Mo atire par pouvwar ABS me mo leker finn swazir Zed. … Mo  kwar 
mo prefer Zed.  
MINI -ABS 1 : To kwar Zed pou fer pli bien?  
MINI -ABS-Feminite : Pli bien? Pa kone. Diferan? Sirman. … Zot'le zwenn Zed?  
MINI -ABS 1,2 : Kifer non! Vire manm!  
(Zot, ansam ar Fifi, galoupe sorti … )  
SENN 13  
(Bann MINI -ABS, ansam ar FIFI, galoupe rantre. Zot esoufle. Zot divan lakaz dore Zed, laport demi -ouver me 
Zed touzour andan.)  
ZED: FIFI, to pou tir sa redingot la, to pa pou tire?  
FIFI: Vey to zafer do ta!  
ZED: Enn dernie fwa. To pou tir li, wi ou non?  
(Li pous laport la, sorti, mar s ver Fifi, MINI -ABS-Feminite )  
Tir sa mo dir twa. ( Redingot desire )  
FIFI: (Li sot lor likou Zed)  Mo ti kone to kontan mwa!  
(Bann SIPER -MINI -ABS rantre kouma voler, pwagnar dan lame.)   
SIPER -MINI -ABS 4 : Kot Nimero 1?  
SIPER -MINI -ABS 2:  Li finn al tir enn  dan trant dan karo kann.  
SIPER -MINI -ABS 3 : Li pa'nn vann nou sa?  
FIFI: Eh! Ki zot pe fer la?  
SIPER -MINI -ABS 4 : Enn louvraz serye. Nou'nn gagn lord avoy Zed manze.  
FIFI: Zot ole touy ABS?  
SIPER -MINI -ABS 4 : Wi … Mo'le dir non.  
FIFI:  Si zot touy Zed, z ot touy ABS.  
SIPER -MINI -ABS 2,3,4 : Sel solision balye karo! Sel solision balye karo! Sel solision balye karo!  
(Lager lor lasenn. Finalman 3 SIPER -MINI -ABS finn vinn prizonie. Lafoul andelir rant lor lasenn, sante, danse: 
'Nou pa'le ABS, nou ole Zed! Nou pa'le ABS, nou ole Zed!  ... Zekler, loraz. ABS desann dan so masinn. Tou 
dimoun tike. Silans pandan enn moman.)   
ZED: ABS, to bizen ale. To sezon finn fini.  
LAFOUL : Nou pa'le ABS, nou ole Zed! Nou pa'le ABS, nou ole Zed!  ...   
Enn gran lagel : Fou li deor,  pa bizen li!  
ABS: Silaaaaaans! Silaaaaaaaaaaaaaaannnnnnnssssss! Choupchap! … Chers amis, abswar! Zed, mo tir mo 
sapo. To ena rezon. Nouvo sezon pe rantre. Mwa mo pa enn ABS kontsezon. Mo retourn lor mo niaz. Depi 
laba mo pou yam zot. … Zotmem zot pou rea pel mwa pou enn lot epizod. ABSOLIMAN! Namaste! Salam! 
Orevwar! ABSOLIMAN!  
(So masinn monte, li disparet. SIPER -MINI -ABS 1, touzour dan so redingot, galoupe rantre. )  
SIPER -MINI -ABS 1 : Gran Sef ABS, atann mwa. Pa les mwa tousel. … Ayo, pa bate! … Osekour!  Misie Zed, dir 
zot pa bate.  
98 
 ZED: Ferm li dan mo lakaz!  
(Zot ferm li dan lakaz dore. Lafoul andelir sante, danse.)   
 
RIDO  
RETOURN KONTENI/BACK TO CONTENTS  
AFROPERA REKIEM  
Tex par Dev Virahsawmy  
Lamizik par Gerald Grenade  
PROLOG  
TON PIER  
LONTAN -LONTAN  
Lontan, lontan nou bann anset  
Dera sine depi Lafrik  
Kan zot mor dan bato esklav  
Ti fini dan lagel reken;  
Kan zot ti mor lor later ferm  
Ti fini dan lafos kominn;  
Esklav maron ki zwenn tase  
Ti vinn manze nouri lisien;  
Nou bann anset sorti Lafrik  
Pa ti gagn dernie sakreman.  
Ki bizen fer? Dir f or zanfan!  
BANN ZANFAN  
Pa kone papa, pa kone!  
Pa kone papa, pa kone!  
SENN 1  
OZANA  
Laklos legliz sonn douz fwa. Zom, fam, zanfan anpanik, galoup depi  partou. Zot kriye kouma isterik; zanfan 
plore. Lalimier elektrik for ek kouler madigra kas lizie.  
LAFOUL  
Ozana, Ozana! Sov nou Senier!  
Ozana, Ozana! Pa fer nou per!  
Osekour, Osekour! Ed nou Senier!  
Ozana, Ozana! Sov nou Senier!  
Ozana, Ozana! Pa fer nou pe r! 
Osekour, Osekour! Ed nou Senier!  
Ozana, Ozana! Sov nou Senier!  
Ozana, Ozana! Pa fer nou per!  
Osekour, Ose kour! Ed nou Senier!  
 
Tou lalimier tengn. Enn spotlayt fixe lor LAKRWA.  
 
99 
 ENN LAVWA OF  
 MO'NN TANN ZOT  
(ton ironik)  
Zot ki'nn tas dan kav, nouvo patiraz garanti manti -manti.  
Pa bizen tris, amize baba;  
Zot desten pa dan zot lame.  
Atann mem!  
Zot pou gagn tou - Later Promiz, paradi lor later, zot prop lerwa.  
Godo pou vini, Godo pe vini.  
 
To dan pens monwar?  
Pa pran kont; dan divers ki ena nisa. Gard t o lazwa.  
To dan lamizer?  
Pa bizen tris! Gard to lazwa.  
Gard to lazwa, mo dir twa. Pa pran traka!  
 
Malgre to souf rans, gard to lazwa.  
Fer lapriyer. Tou pou korek.  
Ki li pe dir?  
Nam to fami pe trene? Manti sa!  
Bizen donn lames?  
Fer servisdemor? Manti sa!  
Tam asa, jalsa, samem so yes.  
 
Bliye seki mo finn dir twa;  
Bliye ki to bizen ed tomem si to'le Bondie ed twa.  
 
NARAT ER 
LOR SIME BOURE  
Eski solision dan aret gete?  
Eski solision lor sime boure?  
Eski solision dan aret panse?  
Eski solision lor sime boure?  
 
Solision li pa get zordi pa get dime;  
Solision li pa dan fon kouyer kas -kase;  
Solision li pa dan nisa, dan mastana;  
Solision li pa dan jalsa wachiwala.  
Solision, zanfan, li dan sime lalimier.  
 
Eski solision dan aret gete?  
Eski solision lor sime boure?  
Eski solision dan aret panse?  
Eski solision lor sime boure?  
 
Solision, baba, li dan konpran, dan pran kont;  
Li dan met sim e kler, li dan konstrir bann pon;  
Dan konpran yer, chombo zordi, fabrik dime;  
Dan lamour, dan partaz, dan solidarite.  
Enn sans Ton Pier la  pou ed ouver lizie tang.  
 
100 
 TON PIER  
PLENPOS  
Lontan planet ti enn zarden  
Kot zanimo kouma dimoun,  
Pie fri, pie fler kou ma fouzer  
Ti konn zis -zis sakenn so plas.  
Paysa pa ti fer so grannwar;  
Nou ti kone ki nou ete.  
Me aster nou, gran bachara,  
Ki nou finn fer? Ki nou finn fer?  
KER 
Aster plenpos ki dirize;  
Peyna limit, peyna desans.  
Gourmandiz finn kas lalinn;  
Egois so fren p erse.  
Gropalto fer so fraka;  
Tiposon tas dan lamson.  
TON PIER  
Nou tou nou ti nouri later  
Parski later ti nouri nou.  
Aster partou kot no u pase  
Zouti pe viol Mama Later.  
Toupoumwa pe mont kadadak;  
Motapplen finn vinn sefdorkes.  
Ki nou nou fer, pov bachara?  
Nou manz pistas, get sinema.  
KER 
Aster plenpos ki dirize;  
Peyna limit, peyna desans.  ets. 
TON PIER  
Nou pa manze parski nou fen,  
Nou jabaljas dan konsome;  
Nou aval tou resours mama;  
Nou mem konsom bann tizanfan.  
Konsome pe gagn repignans;  
Mem zwisans rans ar  konsome.  
Ki nou nou fer, pov bachara?  
Nou rod nou bout zwisans jalsa.  
KER 
Aster plenpos ki dirize;  
Peyna limit, peyna desans.  
Peyn a limit, peyna desans.  ets. 
TON PIER  
Gaspiyaz kouma lamizer,  
Polision kouma maladi  
Fer kofor riye ar profi.  
Dan Lafrik yer, p artou zordi,  
Nou tou nou'nn vinn enn marsandiz;  
Enn nimero lor letazer.  
E ki nou fer dan tousala?  
Nou rod nisa ek tamasa.  
 
101 
 KER 
Aster plenpos ki dirize;  
Peyna limit, peyna desans.  
Peyna limit, peyna desans.  ets. 
TON PIER  
Nou konsome, nou amize  
Pou pa rapel, pou zwe bliye  
- Fer koumadir pa ekziste  
Seki lontan ti arive.  
Kapav bliye nam grandimoun  
Ki pa pe repoze anpe?  
Kapav bliye nam grandimoun  
Ki pa pe repoze anpe?  
Kapav bliye nam grandimoun  
Ki pa pe repoze anpe?  
KER 
Non, non, non, non, pa kapav sa!  
Non, non, non, non, pa kapav sa!  
Aster plenpos ki dirize;  
Peyna limit, peyna desans.  
Gourmandiz finn kas lalinn;  
Egois so fren perse.  
Gropalto fer so fraka;  
Tiposon may dan lamson.  
Anou kas lasenn ilizion!  
SENN 2  
NARATER  
Eski solision dan aret gete?  
Eski solision lo r sime boure?  
Eski solision dan aret panse?  
Eski solision lor sime boure?  
 
Solision, baba, li dan konpran, dan pran k ont; 
Li dan met sime kler, li dan konstrir bann pon;  
Dan konpran yer, chombo zordi, fabrik dime;  
Dan lamour, dan partaz, dan solidarite.  
Aret ekout promes piknik permanan!  
 
LAVWA DE -DAN -ENN  (Enn soular)  
Bizen manze, bwar, donn jaz may frenn,  
Lavi kourt, toumoro wi day may frenn,  
Bivon, bivon, lavi e bien kourt.  
Ze garde ta foto sir mon ker.  
Ki to dir? To tro fezer?  
To pe koz kont mo lider,  
To pe koz kont mo nasion?  
Jati ke jati koun ke koun!!!  
NARATER  
Solision, baba, li dan konpran, dan pran kont;  
Li dan met sime kler, li dan konstrir bann pon;  
Dan konpran yer, chombo zordi, fabrik dime;  
102 
 Dan lamour, dan partaz, dan solidarite.  
Aret ekout prome s piknik permanan!  
TON PIER  
BIZEN FER DEY  
Kan enn fami perdi lavi  
Ki bizen fer?  
BANN ZANFAN  
Bizen fer dey, s ervisdemor!  
TON PIER  
Si pa fer dey, servisdemor,  
Ki arive?  
BANN ZANFAN  
Nam nou fami pa konn lape!  
TON PIER  
Lontan, lontan nou bann anset  
Derasine de pi Lafrik  
Kan zot mor dan bato esklav  
Ti fini dan lagel reken;  
Kan zot ti mor lor later ferm  
Ti fini dan lafos kominn;  
Esklav maron ki zwenn tase  
Ti vinn manze nouri lisien;  
Nou bann anset sorti Lafrik  
Pa ti gagn dernie sakreman.  
Ki bizen fer? Dir for zanf an! 
BANN ZANFAN  
Bizen fer dey, servisdemor;  
Fer lapriyer, dimann pardon  
Pou ki zot nam repoz anpe.  
TON PI ER 
Bravo zanfan! Zot finn konpran!  
Aster bizen fer gran konpran.  
SENN 3  
NARATER  
Eski solision dan aret gete?  
Eski solision lor sime boure?  
Eski solisio n dan aret panse?  
Eski solision lor sime boure?  
 
Solision, baba, li dan konpran, dan pran kont;  
Li dan met sime kler, li dan konstrir bann pon;  
Dan konpran yer, chombo zordi, fabrik dime;  
Dan lamour, dan partaz, dan solidarite.  
Me pov Tipol pe rod nisa dan  marenwar.  
KI PESE MO'NN FER?  
TIPOL  
Mo kazie vid, mo file vid;  
Mo lalinn san lamson.  
Ki pese mo'nn fer, kapitenn?  
103 
 Ki pese mo'nn fer?  
 
Resif pe kat, mangliye sek;  
Pwason pe mor nwaye.  
Ki pese mo'nn fer, kapitenn?  
Ki pese mo'nn fer?  
 
Get Titalber, Dokter Nip at? 
Vers de dan enn ek so poulia?  
Pike pli bon, nisa pli vit!  
Peyna pese mo kapitenn;  
Zis bizen kas  yenn.  
 
Lamer monte, bato lor pie;  
Dilo pe mont montagn.  
Ki pese mo'nn fer, kapitenn?  
Ki pese mo'nn fer?  
 
Aswar dormi pa pe dormi;  
Lespri trouble somey.  
Ki pese mo'nn fer, kapitenn?  
Ki pese mo'nn fer?  
 
Get Titalber, Dokter Nipat?  
Vers de dan enn ek so poul ia? 
Pike pli bon, nisa pli vit!  
Peyna pese mo kapitenn;  
Zis bizen kas yenn.  
 
Lespri pa'le al repoze;  
Touleswar mem lagign.  
Ki pese mo'nn fer, kapitenn?  
Ki pe se mo'nn fer?  
 
Zordi ki la! Dime nahin!  
Aswar, lizour tamam.  
Ki pese mo'nn fer, kapitenn?  
Ki pese mo'nn fer?  
 
Get Titalber, Dokter Nipat?  
Vers de dan enn ek so poulia?  
Pike pli bon, nisa pli vit!  
Peyna pese mo kapitenn;  
Zis bizen kas yenn.  
NARATER  
Lot kote  Virzini, enn zoli mamzel, ti gagn boukou malsans e akoz sa li ti pe fer roupi dan marenwar. Fer 
sagren! Me eski nou gagn drwa asize plore? Asize plore ousa nou fer fas pou tras sime dime, sime 
lalimier?... Ekout Ton Pier rakont nou zistwar Virzini.  
TON P IER 
ZISTWAR VIRZINI  
Ler li ti ena katorz an  
Li ti fer enn gran aksidan  
104 
 Dan site kot li ti res te 
Enn swar dan nwar li zwenn tase  
Grengale la ti so vwazen  
Ena mem dir ti so kouzen  
 
Li finn vinn vie a vennsenk -an 
Pou tou dimoun li enn pastan  
Kan tou dimoun fi nn al dormi  
Li leve pou rod so kari  
Li finn ne dan lonbraz lavi  
Li pou mor dan lonbraz lavi  
                 2 
Dan enn ti fet kot so fami  
Li fer konesans Ti Gaby  
Ki promet li bel lamizman  
Si li swiv li dan enn kanpman  
Depi sa zour la touleswar  
Li fer roupi  dan marenwar  
Li finn vinn vie a vennsenk -an ets. 
               3 
Vit-vit li gagn repitasion  
Ti Gaby konn fer promosion  
So komision rekta li pran  
Depresiasion pa dan so plan  
Fer maximem avan liver  
Zenes ize peyna valer  
Li finn vinn vie a vennsenk -an ets. 
                   4 
Zordi li finn gagn vennsenk -an 
Deza bann kliyan koz foutan  
Zot trouve ki  li finn vinn rann  
Ti Gaby finn rod enn pli tann  
Enn marsandiz dernie model  
Pou so bann kliyan dan lotel  
Li finn vinn vie a vennsenk -an ets. 
SENN 4  
NARATER  
Eski so lision dan aret gete?  
Eski solision lor sime boure?  
Eski solision dan aret panse?  
Eski solision lor sime boure?  
Eski solision dan aret gete?  
Eski solision lor sime boure?  
Eski solision dan aret panse?  
Eski solision lor sime boure?  
AKOZ BANNLA  
GROUP 1  
Akoz bannla nou tou dan pens!  
Akoz bannla nou gagn nou rens!  
 
105 
 GROUP 2  
Akoz bannla midi divan;  
Kouma talon nou tas deryer.  
GROUP 3  
Bannla tap plen! Bannla tap tou!  
Bannla taker! Bannla krever!  
GROUP 4  
Bannla voler! Bannla souser!  
Akoz bannla nou pas mizer!  
TOU GR OUP ANSAM  
Ozana, Ozana! Sov nou Senier!  
Ozana, Ozana! Pa fer nou per!  
Osekour, Osekour!  Ed nou Senier!  
Ozana, Ozana! Sov nou Senier!  
Ozana, Ozana! Pa fer nou per!  
Osekour, Osekour! Ed nou Senier!  
TON PIER  
Move fatra! Al rod rasinn  
Si to'le gagn enn bon mek sinn.  
Ozana dan vid! Ozana dan vid!  
To'le gerizon ar fos solision!  
Aret fer fos, aret fer fos!  
Geri kanser ar panadol?  
Aret fer fos, aret fer fos!  
Geri kanser ar panadol?  
Aret fer fos, aret fer fos!  
Geri kanser ar panadol?  
SENN 5  
TIPOL  
LENDI KORDONIE  
Samdi  ek Dimans  
Zwisans fer maja ar zwisans.  
Ler Lendi leve, latet karousel.  
De dan en n baba, meksinn paspartou.  
Mo nek ploye, mo redormi.  
Momem Lendi Kordonie.  
Travay anretar kapav atann;  
Zanimo gagn fen kapav atann;  
Tetinn vas gonfle kapav atann;  
Zanfan ki ma lad kapav atann.  
Lendi kordonie dan nisa rom tropik,  
Samem so yes.  
 
Samdi ek Dimans  
Pa koz lekonomi, pey kont;  
Kan Lendi leve, lerla va gete.  
Det kapav atann kan zwisans lor baz;  
Pa pans traka, pans tamasa.  
Lendi kordonie sakre!  
 
106 
 Samdi ek Dimans  
Fete zanfa n ziska zot rans;  
Kan Lendi leve va pey lokasion;  
Fer reparasion; pey fiz pro feser.  
Bliye problem; mazinn zwisans.  
Dime, Lendi va gete.  
 
Travay anretar kapav atann;  
Zanimo gagn fen kapav atann;  
Tetinn vas gonfle kapav atann;  
Zanfan ki malad kapav atann.  
Lendi kordonie dan nisa rom tropik,  
Samem so yes.  
 
VIRZINI  
DIR ZEZI MERSI  
Kan S amdi swar vini  
Sof to ravann, dres lagitar;  
Met dan lanbians, fer labous dou;  
Mete sofaz, mete choula.  
Ti-la-e kachakacha!  
 
Sis zour dan travay;  
Enn sware divers  
Pou regagn  balans.  
Ler Dimans vini  
Dir Zezi mersi.  
 
Kan Samdi swar vini  
Rapel fami,  rapel kamwad;  
Rapel vilaz, rapel kartie;  
Rapel seki fer lavi dous.  
Ti-la-e kachakacha!  
 
Kan Samdi swar vini  
Debit -kredit to lasemenn;  
Gete kote bon vinn pli bon;  
Pa bon pe rdi so lepeser.  
Ti-la-e kachakacha!  
Sis zour dan travay;  
Enn sware divers  
Pou regagn balans.  
Ler Dimans vini  
Dir Zezi mersi.  
Ler Dimans vini  
Dir Zezi mersi.  
SENN 6  
Blakout. Enn roulman tanbour. Enn ti lalimier alime. Enn group dimoun, zom ek fam ann onm egal, labouzi 
alime dan lame pe priye.  
107 
 BIZEN RAPEL  
GROUP FAM EK ZOM  
Bizen rapel, bizen priye  
Pou ki dime pa repete  
Erer ki yer fer larm koule,  
Disan fane.  
Bizen rapel, bizen priye  
Pou ki dime pa repete  
Masak zanfan Mama Lafrik,  
Mama Later.  
Bizen rapel,  bizen priye  
Pou ki dime pa repete  
Tretman dimoun kouma bebet,  
Bebet san  nam.  
Bizen rapel, bizen priye  
Pou ki dime nou pa bliye  
Nou tou zanfan dan mem fami,  
Fami Zezi.  
 
Anou priye! Anou priye  
Pou tou bann nam ki andetres  
Repoz anpe.  
Pou bann kadav ki'nn vi nn koray;  
Ki'nn fertiliz mama later  
San lanterman, san lapriyer,  
Anou fe r dey, anou priye  
Pou ki dime pa vinn parey  
Kouma lavey.  
 
(Boukou labouzi partou. Ton Pier ek ker koumans enn sante ki dir ki dime kapav meyer. Bann danser ek 
dansez koste enn ar lot)  
TON PIER  
PERYOD DEY PE FINI  
Boukou erer dan lepase,  
Pase lontan, pase resan  
Finn fer zarden vinn enn dezer.  
Aster anou koriz erer;  
Anou souy larm, efas tristes;  
Replant lamour; kiltiv partaz;  
Nouri pardon.  
KER 
Peryod dey pe fini;  
Nou finn fer sakrifis;  
Finn fer servisdemor.  
Aster nam grandimoun  
Kapav repoz anpe.  
TON PIE R 
Tou dimoun dir 'pa mwa, li sa';  
Anverite nou tou antor  
- Sakenn so par dibien, ditor.  
Dey finn fini, pa savedir  
Rant dan nisa, rant dan zwisans;  
108 
 Aster nou ed nouvo nesans;  
Enn renesans.  
KER 
Peryod dey pe fini;  
Nou finn fer sakrifis;  
Finn fer servisdemor.  
Olie rant dan zwisans,  
Nou ed nouvo nesans.  
SENN 7  
Lalimier pir kristal ekler partou. Tipol ek Virzini sakenn so kote, ranpe pou sorti dan trou; zot reysi; zot finn 
rezenere; zot dans enn ba le kot klasik ek modern, Endien, Afriken ek Eropeen a nfizion.  
KER 
NAPA BES LEBRA  
Bravo Virzini, bravo nou fifi!  
To'nn reysi travers dan laport sere;  
Remont lapant ki amenn liberte.  
Bravo nou Tipol, bravo nou garson!  
To'nn reysi travers dan laport sere;  
Anter sereng ki detrir liberte.  
VIRZINI  
Kan trou nwar pe  bwar soley;  
Orbit lalinn pe fer wit;  
Kan pol nor pe zwenn tropik,  
Napa bes lebra mo baba,  
Napa bes lebra.  
TIPOL  
Kan gramaten gagn gou rans;  
Lanzelis sonn kabose;  
Kan pol sid zwenn ekwater,  
Napa bes lebr a mo baba,  
Napa bes lebra.  
VIRZINI  
Kan dibri yer kas nisa;  
Memwar lontan kraz boja;  
Souvenir lour fer maja,  
Napa bes lebra mo baba,  
Napa bes lebra.  
TIPOL  
Virzini, to bien grosie!  
VIRZINI  
Me, fatra, mo kontan twa!  
TIPOL EK VIRZINI  
Nou tras sime, ranz bann p on; 
Prepar nesans nou baba,  
Nesans nou baba.  
SENN 8  
Koral annonm egal zom -fam. Foul lalimier ek kouler natirel. Lamizik sega -jaz. Danser ek dansez dan nouvo 
kostim pe kre nouvo kadans. Spotlayt lor lakrwa. Enn lavwa of sant Manifikat.  
109 
 MANIFIKAT  
Mo nam sele bre grander mo Senier,  
E mo lespri ranpli ar boner g rasa Bondie mo Sover.  
Li finn poz so regar lor enn fam san valer  
E aster pou toultan mo pou res Bienere.  
Bondie Toupwisan finn donn mwa gran kiksoz;  
So nom beni li sakre;  
Li pardonn tou ki konsian so gran der. 
Ar lafors so lebra  
Li'nn fer vantar fane;  
Li'nn  fer dominer perdi zot pouvwar;  
Bann ki anba net pe gagn dinite;  
Bann ki pe gagn fen zot vant pe ranpli  
E bann risar aster pe bat lamok.  
SENN 9  
ALELOUYA  
KER 
Dey finn fini! Nam nou anset  
Aster kapav repoz anpe.  
Ale Kolo bat to ravann!  
Sot likou poul, debous boutey!  
Aster Kreol pou amize!  
TON PIER  
Tansion zanfan! Tansion! Tansion!  
Avan koumans selebrasion  
Nou dir ansam 'Bondie mersi'.  
Nou fer serman, nou fer serman  
Zame ankor nou pou permet  
Lespri gourman ek  egois  
Sem laterer ek lamizer;  
Fer inosan nway  dan tourman.  
KER 
Fisprodig finn retourne!  
Alelouya! Alelouya!  
Erer yer finn efase!  
Alelouya! Alelouya!  
Mama -Papa dan lazwa!  
Alelouya! Alelouya!  
Aster nou kapav selebre!  
Alelouya! Alelouya!  
 
Nou kriye for, nou kriye for;  
Nou sant anker, nou sant anker:  
Alelouya! Alelouya!  
110 
 Nouvo lavi pe koumanse.  
Alelouya! Alelouya!  
Kouma Zezi resisite,  
Met bann imen lor bon sime  
Nou sakrifis pe donn nesans  
Nouvo zordi, nouvo dime.  
Alelouya! Nou sant anker!  
Alelouya! Nou sant for -for 
Nouvo lavi ki koumanse:  
Rwayom Bondie lor later.  
Rwayom Bondie lor later.  
 
TOU DIMOUN - PARTISIPAN EK piblik ANSAM  
Sak dimoun ena enn labouzi dan so lame.  
Alelouya! Nou sant anker!  
Alelouya! Nou sant for -for 
Nouvo lavi ki koumanse.  
Alelouya! Nou sant anker!  
Alelouya! Nou sant for -for 
Nouvo lav i ki koumanse.  
Alelouya! Nou sant anker!  
EPILOG  
TON PIER  
Lontan, lontan nou bann anset  
Derasine depi Lafrik  
Kan zot mor dan bato esklav  
Ti fini dan lagel reken;  
Kan zot ti mor lor later ferm  
Ti fini dan lafos komi nn; 
Esklav maron ki zwenn tase  
Ti vinn manze nouri lisien;  
Nou bann anset sorti Lafrik  
Pa ti gagn dernie sakreman.  
Ki bizen fer? Dir for zanfan!  
BANN ZANFAN  
Bizen fer dey, servisdemor;  
Fer lapriyer, dimann pardon  
Pou ki zot nam repoz anpe.  
TON PIER  
Redir z anfan, mo ekoute!  
BANN ZANFAN  
Bizen fer  dey, servisdemor;  
Fer lapriyer, dimann pardon  
Pou ki zot nam repoz anpe.  
TON PIER  
111 
 Redir! Redir!  
BANN ZANFAN  
Bizen fer dey, servisdemor;  
Fer lapriyer, dimann pardon  
Pou ki zot nam repoz anpe.   
RIDO  
RETOURN KONTENI/BACK TO CONTENTS  
 
MAHA-ARMAGEDONN  
(NOVELA TEATRAL AN ESEYAZ)  
PROLOG  
Pou selebre nou laniverser maryaz, mwa ek mo bieneme nou ti deside pou al teat. Nou lavi ti enn gran teat, 
parfwa ge, komik, parfwa tris, trazik me zame fad. Me tanzantan nou ti kontan al get seki pase dan teat lavi 
lezot. Sa swar la ti ena dan teat Plaza enn pies spesial me bizar. Bizar dan so form, bizar dan so konteni. 
Andire bann kreater ek akter ti pe anvi donn nou enn ti sok pou fer nou realize ki bizar finn fini may nou 
desten swa pou atas nou swa pou fors nou kas nou  lasenn.  
Kouma rido leve enn vie bon nfam seve jata - seve ki depi koumansman ziska lafen enn lekzistans refiz 
aksepte seki tou dimoun trouv normal; refiz pengn; seve ki gard lien sakre ar mister profon ki zis entwision 
kapav kapte - kabose ar pwa lavi ki apiy lor enn baton, rantre. Dan nwar teat so lizie sat chombo lagorz 
kouma mazik. Enn silans epe anvlop nou tou. Enn sel kou nou tou ti may dan profonder dous -amer lak 
bizar. Bonnfam la koumans so zistwar.  
 
"Bien -bien lontan ti ena enn gran sivilizasion is i e la kot mo pe diboute ti ena enn m aha-stati, stati enn lider 
ki ti gran, for, respekte me ... Pli tar mo dir zot. Ki finn ariv stati la? Mem zafer ki ti ariv Ozimannjas. Zot 
rapel ki mo kouzen Shelley ti dir? ...  
 
De lipie imans anpier  
Dibout tousel dan  dezer ... Pa tro lwen  
Dan disab, enn  fas kas -kase fezer,  
So lalev traver ar pouvwar foutan   
Montre artis la ti bien kapte tou  
Bann foli, grav zot lor materyo mor   
Ki ankor la, mem li li finn kit nou.  
Lor so sokl kapav lir mesaz grave:   
"Mwa Ozimannjas, mo  pli for ki for;   
Get mo pwisans, twa  ki Gran, e tranble."  
Apart sa peyna nanye. Otour debri  
Sa maha rwinn la, kot lizie bate   
Disab touni tal partou so mepri.   
 
Lipie anpier, lekor fel -fele, kas -kase ek sokl, tou finn fonn, finn vinn disab ar pasaz letan.  ... Anverite, li pa ti 
apel Ozimannj as me kouma mo kouzinn Ziliet pa ti gagn kouraz dir, 'ferfout ar nom!' Ayaya! La zot pou dir 
mo vilger. Pa kone kifer. Kan mo mazinn gonaz dan lavi mo pa kapav tini vilger. Li defons laport li sorti, 
koumadir garni finn  fware. Me mo promet zot mo pou sey k ontrol mo lalang mem si lalang peyna lezo. 
Kouma mo kouzinn Ziliet ti dir zis enn fwa me ki tou dimoun rapel, pa kone kifer, apel enn roz 'belzaminn' ki 
112 
 pous kot latrinn, ousa 'bezsominn', li pou kontinie santi parfen r oz. Apel pouritir par enn zoli nom, . .. 
zasmen par egzanp, sa pa pou fer li santi bon. ... Wi, ki mo ti pe dir? ... Sa enn bwat sa! Kan laz rantre ena 
douk babou, boukou -boukou douk ..."  
 
Li pa ti gagn letan fini so fraz kan enn zenes, ki tou dimoun ti kon e, kontan fer lenteresan, enteronp li . 
- Eh chachi, nou finn pey enn tay pou vinn get sa natak la. Ou ou pe fer ler. Al lakaz, al okip chacha. Tann dir 
li pe gagn fre.   
 
Bonnfam Jata pa ti perdi so sanfrwa.  
- Trouve zenes peyna pasians! Enn timama beta. Pa  prese, pran letan ...   
 
"Sa gran siv ilizasion la ti pe fer mirak. Vwayaz dan lespas, fer kloning, kontrol later, lamer ek lezer. Dimoun 
ti ena boukou lentelizans me santiman ti bien mens. Kan latet grosi me leker retresi bel garrbarr dan 
douniya. Les nou gete ansam ki ti ekziste avan ki disa b ti akapar partou. Nou koumans par koumansman."  
 
TABLO 1  
Bien -bien lontan dan enn pei ki ti apel Gonndouana, ti ena enn montagn ki ti apel Armagedonn. Li ti telman 
ot ek gran ki bann diferan pep lor flan montagn la, ba nn diferan tribi Lingawala (bann dife ran lespes zako 
me parmi ti ena bann Mouna ki ti bann zako siper evolie) ti panse ki li ti enn leskalie ki bann lespri dan 
lesiel, bann bondie, ti pe servi kan zot ti anvi desann lor later e ki bann abitan montagn la ti  servi si apre 
lamor laport lesiel ti  ouver pou zot. Montagn la so louk ti misterye. Akoz li ti extra ot so latet ti toultan 
kasiet dan niaz. Sekife personn pa ti konn kouler so seve, form so lizie, kontour so lalev. Mwens dimoun 
kone, mwens zot konpran, p lis zot koze, envante, spekile. Alafe n montagn la ti vinn plis misterye.  
 
Bann diferan tribi Lingawala ti pe viv sakenn so manier me bann Mouna, ki ti sou direksion King Mouna ti pe 
pran enn lavans lor lezot. King Mouna ti ena enn gran anbision. Li ti ole kre enn gran lanpir lor Montagn 
Armag edonn, enn lanpir kot soley zame kouse. ... Zot kone! Dimoun ki ti pou kapav rakont zot sa kouma 
bizen se Tata Iranah me li nepli ar nou. Enn tanto kalm, lesiel lor latet Armagedonn ti ouver pou less li 
rantre. ... Lepo k li ti malad, so lipie ti move ferma l. Rematis. Li ti dimann bann zanfan pez -pez so lipie 
pandan ki li ti pe rakont zot zistwar.  
 
- Eh beta laba. Vinn isi mo garson. To pez -pez mo lipie e mwa mo rakont zistwar Maha -Armagedonn ... 
parey kouma Tata Iranah t i pou rakont zot sa zistwar la anba p ie tamaren dan vilaz Goodlands, si li ti ankor 
la. ... Ahhh! To ena bon lame. To soulaz mo soufrans. ...  
 
Personn pa bien kone kan ek kotsa King Mouna ti ne. So tinom ti Karrvaka. So foul nom ti Karrvaka Mouna. 
Bann ki ti mars ar li ti pe rakonte dan liv i stwar, ki peye pou ekrir, ki enn swar ver minwi laport lesiel ti ouver 
e enn kortez anz abiye an kouler lalimier ti sarye enn baba ar enn kouronn lor ek diaman lor so latet e ti 
vinn poz li akote enn laprenses ki ti pe reve ki li ti pe gagn baba. Bann ki p a ti kontan li - pa ti ena boukou 
me ti ena enpe - ti pe dir kasiet -kasiet, parski fale pa mous tande, ki ti ramas li dan karo bred sonz. Akoz 
samem, dapre zot, li ti nwar kouma ferm lizie. Bann rasis move santiman sa! Fale pa pran zot kont.  
 
Me tou dimoun  ti dakor ki depi ki li ti zanfan li ti spesial. Li ti ena enn manier gete koumadir so lizie ti kapav 
skann ou profonder, met foul ekleraz lor ou sekre plis profon. Akoz sa bann zanfan so laz ti admir, per ek 
deteste li  anmemtan. Ler li ti grandi li ti vin n enn gayar mari atiran. Tou bann mamzel dan pei Mouna ti pe 
rev li touleswar e, pa bizen dir, bann zenes so laz ti pe santi zalou touf zot sitan for ki zot ti pou avoy li 
manze si zot ti kapav fer li. Amizir li ti pe g randi li ti pe fer tou dimoun otour l i gagn gos. Bien vit bann malen 
ti koumans kol ar li vadire lakol zak e sak fwa li ti tap enn gro kou bannla ti sir pou ena enpe restan pou plis 
ki plen zot vant. Bann malen koumsa ena plen partou. Ouver lizie e ou pou trouv zot. Bann ki ti zalou, zot ti 
pe dir ki bannla zot lalang ti pli long ki zot kravat. Me sa apel fer palab. Bann ki pa ti aksepte so sazes, ti pe 
rod tir lay, bondie protekter ti pe pini zot. Swa zot ti pe fini lopital, swa simitier. Bondie protekter pa ti les 
okenn obstak lor so larout.  Pou Karrvaka Mouna pa ti ena plas pou santiman ousa emosion. Zis larezon ki ti 
konte. Dapre li so mision se servi larezon pou konstrir lanpir kot tou mars drwat -drwat, kare -kare, kouma 
113 
 revey. Lavi, li ti pe dir, bizen swiv enn sel sime: lozik -lozik -ek-ankor-lozik. Bizen rekonet li ti ena enn gran rev 
pou Lanpir Lingawala me kapav arive parfwa ki enn gran, zoli rev exitan touf nou san ki nou realize kifer. La 
mo pe al tro vit. Bizen tini -tini, koumans par koumansman.  
 
Enn gramaten - sok samacharr - tribi Mo una ti gagn enn gran maler. Zot sef ki tou dimoun ti kontan - li ti 
enn bien bon dimoun - ti al dormi pou res dormi. Tou dimoun ti trouv sa bien drol parski zot sef pa ti tro vie 
e li ti zwir enn bon lasante. Me ki pou fer? Lamor ekziste. Tou dimoun ti plo r lamor zot sef e zot tou ti rapel 
ki kantite larm ti koule depi lizie Karrvaka Mouna. Mem bann zanfan sef la ti pe koumans sagren soufrans ki 
ti pe desir leker zot konpatriyot. Kan so vre papa ti mor Karrvaka pa ti plo re koumsa. Apre peryod dey, 
amizir da t eleksion nouvo sef aprose, enn lepidemi ti koumans devlope ki ti pe atak zis bann kandida 
potansiel pou plas Sef. Enn par enn zot ti koumans disparet, ousa mor dan zot somey. Sekife zour eleksion ti 
res enn sel kandid a e normal li ti vinn sef pou ranplas  sef. Ala kimanier enn bondie spesial ti fer Karrvaka 
Mouna vinn King Mouna. Tit King Mouna ti tro feb pou li. Li ti ole vinn Anperer Lanpir Lingawala.  
 
King Mouna ti travay so proze dan tou so ti detay. Li ti dekouver enn vie lalwa ki ti fini efase dan me mwar 
kolektif pa zis Armagedonn me osi memwar kolektif Gonndouana. Dapre sa lalwa la kan, apre enn katastrof, 
ena tro boukou vev ek orfelen, nenport ki zom, si li ena so mwayen, kapav marye ar otan fam ki li anvi 
pourvi  ki li kapav tret zot tou parey e ki personn pa santi ki enn pe gagn plis preferans ki enn lot. Me 
problem Karrvaka se ki pa ti ena okenn katastrof pou zistifie nesesite marye ar plizier fam. Li ti konsilte tou 
bann sef spiritiel pou gagn zot konsey me per sonn pa ti trouv enn solision. Enn zo ur li ti zwenn enn ansien 
kamarad lekol - enn voryen, enn fatra me enn sef triyanger. Lor marday pa ti ena so segon. Li ti apel Hatha. 
Limem ti gos, limem ti drwat; limem ti soley, limem ti lalinn. Dan so kafe pa ti ena  triyaz. Li 'si li ti konn vize. 
Lor vites li ti konpran ki li ti enn pert -tan pas anmal ar King Mouna. Parkont si li tas ar li kouma so lonbraz, li 
ti pou kapav kas enn poz lor fotey nimero 2. So lentelizans politik ti dir li ki li meyer gagn tit nimero 2  dan 
lanpir Lingawala ki sey gagn tit  nimero1 dan vilaz Mouna. Pandan enn long peryod li ti prefer al fann so 
pikan enpe partou, chombo zwisans par likou ziska so prop ler laglwar arive. Li 'si li ti kwar ki ti ena enn 
bondie spesial ki ti pe okip so desti ne. Pandan so vwayaz nanye -fer parsi -parla lor Montagn Armagedonn, li 
ti dekouver enn tinel sekre ki amenn dan enn lakav -labirent kot eko ti miltipliye nenport ki tapaz san fwa, 
mil fwa. Souvan li ti servi so konesans pou fer bann diferan tribi per. Li ti for lor imit son, son ki bann zanimo 
feros fer. Li ti toultan swazir lanwit marenwar e zis minwi enn seri irlman ti kas somey tou dimoun, so gran 
kouma so piti. Ena dimounn ti pe pipi dan kalson. Ena mem ki ... Non, tro malang. Normal, mazorite ti kwar 
ki bann bondie ti ankoler akoz dimoun ti  pe fer tro boukou pese.  
 
Vit-vit Hatha ti realize ki so ler ti finn arive. Si li ti tarde li ti pou perdi tou. Li ti propoz so plan ar King Mouna 
ki ti ekout li ar boukou latansion. King Mouna pa ti bet. Li ti kone ki roder -de-ler touletan fer letour pouv war 
kouma mous ver.  
 
KING MOUNA : Hatha, to pa pou fer marday ar mwa, twa?  
HATHA : Mwa King Mouna? Mais jamais de la vie!  
KING MOUNA : "Jamais de la vie!" To pa kapav koz kouma tou dimoun!  
HATHA : Sef, bezwen prononché.  
KING MOUNA : Reponn mwa.  
HATHA : Ki zafer?  
KING MOUNA : To pa pe rod met lak ar mwa kouma sa fatra brakonie dan nou liv istwar.  
HATHA : Kisannla?  
KING MOUNA : Samem sa voryen ki sak fwa aksepte vinn nimero de e kouma li vinn nimero de, li koumans 
so marday pou vin n nimero enn e ler li pa kapav li dev ier latab, li ale pou refer enn nouvo kontra kot li 
aksepte nimero de e lerla rekoumans so zokris. Kouma li apele?  
HATHA : Iznogoud?  
KING MOUNA : Non do bachara. To trouve! To prop istwar to pa kone. Aster to'le vinn nime ro 2 dan mo 
gouvernman. Aswar olie to  galoup deryer fam, al fer to omwerk, aprann istwar to pei. ... Nou ena enn 
problem serye pou regle. Si to reysi sa, mo nom twa Number Two.  
HATHA : Number Two? Ki vedir sa?  
114 
 KING MOUNA : To ena rezon. Mo bizen aret koz sa dialek la. ... Bon ekout mwa bien. Mo  finn fer enn gran 
rev. Gran Anset Gonndouana finn vinn koz dan mo zorey ... to pe ekout mwa ousa to pe pans marday?  
HATHA : Mo pe mazinn groser ou zorey, kimannyer Gran Anset Gonndouana finn fer pou rant ladan ...  
KING MOUNA : Aret fer to zes. Ekout mwa.  
HATHA : Je suis toute oreille.  
KING MOUNA : Mo finn dir twa aret koz patwa.  
HATHA : Pa twa sa, pa mwa sa, li sa.  
KING MOUNA : To'le mo fer gard ramas twa?  
HATHA:  Kifer?  
KING MOUNA : To pe zwe ar mo, kan li pa ler pou fer zedmo . To pa kone ki zis mwa ki gagn drwa fer sa?  
HATHA : Fer kwa?  
KING MOUNA : Fer! To pa konn fer? Fer zedmo, fer zedsenn, fer sanblan, fer kwar. Fer, samem so nisa.  
HATHA : Han! Fer nisa? Sa mo kone.  
KING MOUNA : Hatha tais twa!  
HATHA : Yes , King Mouna.  
KING MOUN A: Pa fasil ar twa! Pe koze, pe koze,  pa pe dir nanye.  
HATHA : Pa bizen dir, bizen fer. Mem pa dir, sey fer.  
KING MOUNA : Ki to kwar, rwayom porno sa?  
HATHA : Eskize senier!  
KING MOUNA : ... Kouma mo ti pe dir twa, Gran Anset Gonndouana ti vinn dir mwa dan enn  rev ki se so 
volonte ki mo bizen inir tou bann tribi pou kre enn maha -nasion sipranasional. Tou bann tribi Lingawala 
ansam pou vinn Etazini Lanpir Lingawala Gonndouana. Istorik! Mo lide Istorik.  
HATHA : To lide? ... Pa Gran An ... Set ...!  
KING MOUNA : Mem zafer! Kan to pou koumans ko npran?  
HATHA : Maha lide pou enn maha -nasion, enn mahapatri, Mahabarat. Jay Ho! Fer li san tarde. Ki to pe 
atann?  
KING MOUNA : Ena de fason pou reysi. Premie dabor fer lager. Anvair partou, kraz partou. Met zot tou 
azenou anba mo lipie.  
HATHA : Deziem dabor?  
KING MOUNA : Mo marye ar enn prenses dan sak tribi, fer tou lerwa ek prens abdike ...  
HATHA : Si zot pa'le?  
KING MOUNA : Fer zot tou anvi, anvi pa anvi. Seki rezenbe ... be li perdi lalang, perdi anvi rezenbe. Louvraz 
prop! Demokra tik. 
HATHA : Ena enn ti probl em. 
KING MOUNA : Ki problem? Kot problem? Mo sot so lalang.  
HATHA : Poligami li ilegal e imoral lor Montagn Armagedonn.  
KING MOUNA : Be anba montagn?  
HATHA : Sa mo pa tro sir.  
KING MOUNA : Pa tro sir ousa to pa konn enn ferfout.  
HATH A: Pa tro sir enn ferfout.  
KING MOUNA : Bizen fer ilegal ek imoral vinn legal ek moral. Mo kone ti ena enn koutim lontan ki ti permet 
bann zom marye ar plizier fam ...  
HATHA : ... si apre enn kalamite peyna ase zom ...  
KING MOUNA : To kone?  
HATHA : Me pa finn ena okenn kalamite.  
KING MOU NA: Si nou kre kalamite?  
HATHA : Kre kalamite?  
KING MOUNA : Be wi pagla. ... Nou kre lepidemi artifisiel ki afekte zis zom; nou ed lepidemi la fer ravaz ki 
bizen; lerla nou permet bann nouvo vev partaz lili ar seki pa vev. Zenial!  To pa dakor?  
HATHA : Foul da kor me si to permet mwa ...  
KING MOUNA : Permet twa! Permet twa!  
HATHA : Kikfwa ena enn lot solision ... pa neseserman meyer me ki kout pli bomarse.  
KING MOUNA : Tansion bomarse kout ser.  
115 
 HATHA : Si koumadir nou fer dimoun kwar ki G ran Anset Gonndouana pe ekzi ze ki zom bizen ena detrwa 
fam, plis ena plis li bon, e si nou pa ekout li li pou avoy so malediksion e lerla kalamite lor kalamite pou tom 
lor nou.  
KING MOUNA : Posib sa?  
HATHA : Mo kwar. Les sa dan mo lame.  
KING MOUNA : Si to rey si, mo pou ...  
HATHA : King, mo pa bizen nanye. Mo enn patriyot ki gagn plezir dan donn plezir mo lerwa. The job well 
done. That's my motto.  
KING MOUNA : Depi kan to koz Bhojpuri?  
HATHA : To prefer dalpouri?  
TABLO 2  
Detrwa zour pli tar. Zis minwi. Lesiel ti p reske nwar net. Souden enn t apaz koumadir tranblemandeter ti 
sakouy tou, andire Gran Anset Gonndouana ti ankoler, maha -ankoler. Dan sa gran kafouyaz la enn lavwa ti 
leve, feb okoumansman me dousma -dousma li ti vinn pli for ek pli grav, telman for ek grav k i li ti kouver net 
tapaz tra nblemandeter ek volkan virtiel ki ti pe pet dife virtiel. Pa bizen dir, tou dimoun - fam, zom, zanfan - 
ti pe tranble kouma feyaz ar lafreyer. Pou zot tou Maha -Armagedonn ti pe aprose. Dan zot liv sakre ti dir ki 
kan Gran Anset Gonndouana enn zour pou plen  ar pese lor Montagn Armagedonn dan pei Gonndouana, 
later pou tranble, lafiev karant pou kras laflam, dilo pou anflame, ros pou anvole, zwazo pou tonbe kouma 
diplon zis minwi enn aswar marenwar total. Panik ti telman gran ki per sonn pa ti remarke ki ti ena  enn ti lier 
feb-feb dan lesiel sirtou kot enn flan Armagedonn kot ti ena fame tinel ki amenn dan lakav -labirent ki Hatha 
ti batiz 'Nik Satan'. Depi ki li ti fer so dekouvert, Hatha, gran malen, ti envant enn lezand ki so bann m arten 
ti pe fane partou koum a lapipi. Dapre sa lezand la, Gran Anset Gonndouana, degoute par tilespri, betiz ek 
ipokrizi tou bann Lingawala, ti desid pou kre so prop kontrer pou pini bann zanfan malelve. Dan vant 
Montagn Armagedonn ti ena liniver Badalgaya  kot solid vinn likid, kot g lason bwar dife. Liniver Badalgaya ti 
pou pran partou si bann Lingawala pa aret zot komeraz. Bann dimoun ti telman abriti par propagann Hatha 
ki zame zot ti mem panse pou dimande ki komeraz zot ti pe fer. Lafreyer li enn bon zou ti pou gouverne san 
traka. P lis labou brouye, plis zistwar vinn bizar, plis kornis depas larmwar, pli dimoun naz dan melas ar 
lapeti. Adolf Hitler ti kapav pran leson ar Hatha. E lorla bizen azoute ki Hatha ti ena dan so larme konseye, 
bann bon siyantis ek  teknolozis ki ti parmi bann  meyer lor flan Montagn Armagedonn. Sa ti permet li fer 
siyans apiy so program. Siyans, politik ek relizion ti vinn enn. Hatha ti apel sa 'Trinite Sakre'. Aster zot 
konpran kifer King Mouna ti toultan ena enn ti doutans. Me nou kone ki stratezi politik 'pe z-nene -bwar -
dilwil' permet bann gran ero klasik manz zot prop vomi. Pa koz sa ar zot. Swa zot pou manga. Swa zot pou 
dir zot pa rapel. Gran Anset Gonndouana dan so gran sazes ti donn zot enn memwar selektif pou ki zot 
kapav okip  kouma bizen bienet, konfor,  lavenir ek ignorans zot troupo.  
 
Donk sa swar la, zis minwi, ti ena enn gran garrbarr. Enn mari garrbarr manti -manti pou abriti lespri ti -
dimoun e koumsa permet gran lespri gran dimoun pran nisa ar tou dimoun, ploy nou tou , met dan zot pos. 
Tou dimoun lor  tou kote Montagn Armagedonn ti fer serman ki zot ti tann lavwa Gran Anset Gonndouana 
dir tou bann zom ki si zot kontinie fane li pou kraz latet, koup lalang, lame, lipie ek lezot zafer ankor. Bann 
fam ti zis tande, kouma enn di sk reye, ki zot devwar se fe r bon zanfan, obeir Gran Anset Gonndouana, Sef 
tribi, King Mouna, so adzwen Hatha, papa, frer, mari, patron, tou seki dibout pou fer titour. Seki sarye 
lagren ti bizen fouy later pou sem lavi, seki ena dizef ti bizen ouver zot p etal pou ki steril vinn fert il. Bann ki 
ti dibout pou fer titour, li ti zot mision sakre fouy trou, bous trou, sem lavi dan otan dizef ki posib, 
gramaten, midi, tanto, aswar. Dan kafe fale pa ti ena triyaz. Seki fer lipou poul, rod lay ti pou zwenn. Bann k i 
ti fer lare ar zot semans,  refiz sem lavi dan dizef parski li pa ti mem jati, ki ti fer diskriminasion e rod zis zot 
bann, ti pou sibir pinision atros: organn zwisans ti pou retresi ziska li disparet net. Bann ki ti pou refiz ouver 
zot fler pou les seman s fertiliz dizef ti pou souf er pli gran pinision: toulemwa zot pou akous enn mons dan 
douler atros.  
 
Lelandimematen lor tou bann chanel televizion, lor enternet, dan radio lib ti ena enn sel mesaz: ouver to 
fler, pran mo semans.  
116 
 TABLO 3  
Hatha mem pa ti'le kwar ki so taktik ti kapav mars rekta koumsa. Kouma dife dan karo kann, kan lapay sek 
anbras laflam, Hathamania fane partou lor Montagn Armagedonn. "Ouver to fler, pran mo semans" vinn 
sante nimero 1 lor itparad. Vadire laport prizon ti ouver apre enn siek . Liberte ti gagn so drwa alexe. Dan 
sivilizasion Lingawala prodiktivite ek reprodiktivite nepli ti enn problem. Prodiksion ti fini robotize e 
reprodiksion ti fini depase parski kloning ti fini vinn enn zafer kouran. Ti ena enn sel ti derapaz: dan lagam 
ouver fler pou sem sema ns ki ti fini sterilize par solision dan manze ek dilo, disan ti pe tro raprose. King 
Mouna ti oblize konvok enn renion extraordiner tou bann sef tribi pou pas bann lalwa kont enses.  
 
Apart sa tou ti dan lord dape levanzil King Mouna. So arem ti vinn imans . Ladan ti ena prenses bann diferan 
tribi par grap. Tou bann sef tribi ti vinn so boper e li li ti vinn zann inik tou bann sef tribi. Pa bliye, ti ena enn 
bondie spesial ki okip so lentere. Enn lepidemi -mirak ti netway karo lor flan Mo ntagn Armagedonn. Tou  
bann Prens eritie dan tou tribi ti degout zot lavi; bann sef tribi ti rant dan vieyes akselere; tou bann prenses 
eritier ti ena mem mari. King Mouna biensir! San vers enn gout disan Anvwaye Spesial Gran Anset 
Gonndouana ti pran labar partou e dan so lonbr az an -nor, Hatha, ti pe fer tamasa.  
 
KING MOUNA : Parol done, parol sakre! Mo pe nom twa mo Pradann Mantri. Me tansion! Pa fer kanay ar 
mwa!  
HATHA : Twamem tu peux kapav kwar.  
KING MOUNA : Finn ler pou selebre mo grander.  
HATHA : Master Pl ann ek Aksionn Plann finn fini pare. Ki to, … pardon! … ou, ki ou … ou panse enn stati an -
nor ek diaman dan sant kapital Lanpir Lingawala?  
KING MOUNA : Ki oter?  
HATHA : Oter ki ou anvi.  
KING MOUNA : Kisannla pou diriz travay la, pou skilpte stati la ... fer l ouvraz la?  
HATHA : Anb on! Ou anvi donn kontra la kikenn?  
KING MOUNA : Kifer pa donn sa enn kontrakter ki sorti dan tribi Kaka Poul. Bann Kaka Poul pe plengne. Zot 
dir ki malgre ki zot nimero 1 dan kantite, pos nimero 1 dan lame enn lot. Zot pe rekoz majoriti  roul. Bizen 
fer zot labous dou, kouyonn zot lizie, fer zot glis lor mo diber.  
HATHA : Peyna problem!  
KING MOUNA : Ki oter?  
HATHA : Mo pa fek dir ou?  
KING MOUNA : Mo pe koz oter stati la.  
HATHA : Haaan! Be ou oter. Respekte dimansion.  
KING MOUNA : ... 
HATHA : Ou pa dakor?  
KING MOUNA : ... 
HATHA : Be ki ou ti'a kontan?  
KING MOUNA : Mo pou kouma enn ti toutouk dan enn lafore grat siel e lorla tou bann zwazo pou swazir 
pou vinn kaka zis lor mo latet.  
HATHA : Peyna problem! Nou fer ou pli ot ki gratsiel pli ot e pas regle man ki pli ot ki ou l i ilegal, anti -
konstitisionel ek imoral. Lor kestion kaka zozo, de minit kat mo dres sa. Konstipasion zeneralize pou lespes 
'ornen'.  
KING MOUNA : Ki ete sa?  
HATHA : Samem sa bann salte zwazo la.  
KING MOUNA : Be zot pou mor!  
HATHA : Les zot  mor! Tou manier bann  lare kaka sa.  
KING MOUNA : ... 
HATHA : Ou pa dakor?  
KING MOUNA : ... 
HATHA : Si koumadir ...  
KING HATHA : Wi, wi ...  
HATHA : Wi!  
117 
 KING MOUNA : Ki wi?  
HATHA : Kiwi pa anvole.  
KING MOUNA : Aret fer lespri ar mwa. Taler mo koup to lezel. ... Refle si babou! Ki pli gran , montagn ousa 
mesaze Gran Anset Gonndouana?  
HATHA : Mon ... senier, ou ... pli gran ki ... Montagn Armagedonn.  
KING MOUNA : Be kifer to'le ki mo stati pli piti?  
HATHA : Peyna problem! ... Me selman pou fer sa boulo la pou bizen fer vinn expertiz depi Galaxi 
Toutoukmarya. Peyna problem! Mo okip sa personelman. Samem tou?  
KING MOUNA : Wi! ... Non! Ena enn ti problem. Samem sa salte fam ... kouma li apele? Java? ... Non pa sa! 
Makarena? Non! Li koumans par J ... J ...  
HATHA : Jata!  
KING MOUNA : Wi, samem. Bonnfam J ata. Bonnfam Jata pe fann so tata.  
HATHA : Pa pran li kont, so latet pa bon. Enn sorsier, enn dainn sa.  
KING MOUNA : So latet pa bon me sa bann bourrbak Lingawala ekout tou seki pa bon. Kontan rimer, kontan 
palab, kontan nouvel sansasion el. Zot pe fann koze ki dan mo arem ena mo prop tifi.  
HATHA : Mem si li vre ki sa kapav fer zot?  
KING MOUMA : To kone li pa vre ... mo kwar!  
HATHA : Peyna problem. Les sa dan mo lame. Mo koup so lames, tengn so bobes.  
TABLO 4  
BONNFAM JATA : Pa bizen zot per po u mwa. Zot pa kapav tous mwa parski mo ekziste dan zot enkonsian. 
Momem zot konsians vre, pa fos konsians ki zot kiltive pou fer zes touy konesans. Dan lemonn yap -yap, 
mwa mo Granmer choup -chap me kan mo koze bann Hatha, Karrvaka pet dan kalson parski zot rapel ki se 
mwa ki ti protez Podann. Mo pa enn dainn. Mo enn day. Avan lepok kloning se ar mo de lame ki mo ti pe ed 
zanfan sorti dan nwar pou rant dan lalimier. Enn ti kalot lor zot tonken fer oksizenn ranpli poumon e lamizik 
lavi plen nou zorey. Aster pa  parey. ... Le s mo sant enn ti sante pou zot:  
 
Mo granper Yap -Yap ti kontan zistwar  
Ti-garson malen ki fer mons boure,  
Fer zean kosto roul dan lapousier.  
Dan so repertwar pa ti'ena Blansnez  
Ousa Sandriyon. Kifer? Pa kone.  
Nou bann ti -garson, avan ler dine,  
Nou ti kontan  zwe kot pie tamaren  
Pandan ki tifi ti dan lakouzinn  
Pou donn enn koudme, okip ti -baba.  
Malsans pou tifi! Mo granmer Tchouptchap  
Ti swazir silans. Dan so sourir tris  
Ti'ena vie sekre prefer pa koze.  
Li pa'nn gagn kouraz apel bann tifi  
Pou rak ont zot zistwa r Podann.  
 
Zot kone kifer? Pou bous so labous ti dir li enn fol, so latet pa bon, ena movezer dan li, li posede par Satan. 
Me mwa Bonnfam Jata, mo pa per koze. Res ar mwa, nou get tamasa. …  
TABLO 5  
Letan pase san gran sekous. Yer ti kouma lav ey, dime kouma  zordi, zordi kouma yer. Bann Lingawala ti pe 
flote zantiman dan routinn kloroforme. Bann klonn zenerasion 'ouver to fler, pran mo semans' ti finn vinn 
mazer e kompiouter santral ti pe fer maching. Sok! Ti ena enn klonn ki ti enkonpatib ar pr ogram Lapir 
Lingawala. Pir! Pa kapav detrir li. Limem garson gate -pouri King Mouna.  
 
King Mouna ti ena plis ki mil garson. Zot tou ti resanble li koumadir kolkamani. Zot tou ti bann bon saser, 
bann bon tirer, fierte zot papa. Me Bhakti, samem ti so nom, ti  diferan. Kan bann zenes ti pe fer zot kat san 
kou, li li ti prefer al dan paraz 'Nik Satan' ki ti pe atir li kouma nektar atir mous dimiel. Enn zour ler li ti pe 
118 
 fouraye, deryer enn touf li ti dekouver enn ouvertir par aksidan ler li ti pe apiy lor enn pa rwa pou fer ti tour. 
Enn pano bazalt avanse. Sok la fer so pipi aret koule. Liniver Badalgaya? Ki bizen fer? Rantre pa rantre? So 
leker ti pe bate for -for. Li ti anvi sove me anmemtan enn lema ki li pa ti konpran, ti pe ris li andan. So lipie ti 
amenn li an dan. Ouvertir mazik ti ferme. Li ti dan nwar total. Enn kou san atann enn lafors douser -violan ti 
blok li, ti atas so lame -lipie san fer li okenn dimal. Ler lalimier ti alime li ti trouv enn kreatir ... koumadir enn 
fam me diferan ar bann kreatir Lingawala  ki ti plito k ote zako. Sannlala li ti plito kote fourmi.  
- Pa per Bhakti, mo pa pou fer ou ditor.  
- Ou konn mo nom?  
 
Pandan ki Hatha ti pe fer so sinema, li pa ti kone ki ti ena temwen ki ti pe get so makanbo. Bann Saraswati ti 
enn lespes entelizan difera n ar bann Ling awala, pa zis diferan fizikman me sirtou kiltirelman. Zot ti viv anba 
later, andan montagn. Zot sivilizasion ti feminen. Zot'si zot ti bann exper dan kloning e donk zot ti ena tou 
pou reprodiksion: dizef fam ek selil fam. Dan liniver Saraswat i pa ti ena pl as pou zom. Zot ti ena enn plan 
pou aneatir Lanpir Lingawala e efas prezans zom pou toultan.  
 
- Badalgaya?  
- Ki ete?  
- Nik Satan?  
- Nik Satan? ... Han ou'le dir trik Hatha?  
- Trik Hatha?  
- Hatha pe servi lakav -labirent pou konstrir baz so pou vwar.  
- Lakav -labirent?  
- Par laba ena enn lakav -labirent ki nou ti pe servi lontan pou devlop sans direksion nou bann zanfan. Aster 
nou servi realite virtiel pou fer sa. Hatha enn zour dan pe trenn -trene ti'nn dekouver sa. Li finn fer enstal 
tou so lapare y ladan. Depi laba mem li ti fer so dernie sinema. Avan ou ne.  
- Ki laz ou'ena?  
- San senkant an. Kifer?  
- Koumsamem.  
TABLO 6  
BONNFAM JATA  
Stati zean dekole foutan,  
Ekrir so vantar ar let arogan;  
Expertiz entergalaktik donn bal;  
Zwisans gous entragalaktik fermal  
Telman fatige kont biye milion  
Pou gres langrenaz nouvo tranzaksion.  
So leren beton finn ariv oter  
Leren Montagn Armagedonn kler -kler;  
Skelet lasie amar so lapang;  
Lasie tini so leren kouma'nn sang.  
Kadriye partou par lesafodaz  
Sanblan natirel pe ro d fer ravaz  
Dan lespas ble -pal kan soley riye,  
Fix lor sokl beton miskle par lasie.  
Arsitek ek enzenier, kontrakter  
Ek fourniser pe get roupi tap pil  
Pli ot ki gratsiel dan poumon lavil.  
King Mouna, pardon, Lanperer Mouna  
Get so anbision monte, monte mem  
Kouma enn lafie v touse plen ar flem.  
 
Zis enn ti traka minn boyo Mouna:  
Pa kone kifer Bhakti enn fatra.  
119 
 TABLO 7  
BHAKTI : Kouma ou apele?  
SHANNTI : Shannti. Les mo larg ou. Promet ou pa pou sove.  
BHAKTI : Parol! ... Akomie zot ete?  
SHANNTI : Plizier milion.  
BHAK TI: Plizier mi lion! Zis anba montagn?  
SHANNTI : Partou dan vant Gonndouana. Akoz samem nou konn tou seki pe pase.  
BHAKTI : Ki pe pase?  
SHANNTI : Boukou zafer. Seki bon, seki mwen bon, seki bien move. Pli boukou seki move malerezman.  
BHAKTI : Partou parey alors . Ki ou ti pe fer la ler enn kout tret, parwa ouver e mo tom andan?  
SHANNTI : Depi enpe letan mo pe swiv ou demars. Andire ou ena kiksoz pe manz ou krann, koumadir kiksoz 
pe kal ou lelan, pe fer ou tike ...  
BHAKTI : Kouma ou kone?  
SHANNTI : Mo pa kone me mo s anti.  
BHAKTI : Be ou ki ou pe fer isi, tousel.  
SHANNTI : Mo'si ena kiksoz ki pe kal mo lelan.  
BHAKTI : Nou pa parey me nou parey.  
SHANNTI : Mo kwar. Enn lema finn rapros nou ziska nou'nn zwenn. Drol non!  
BHAKTI : Lor Montagn Armagedonn, tou pe vinn bien drol.  
SHANNTI : Isi 's i parey. Nou larenn ek so konsey ki reprezant tou bann tribi Saraswati, zot finn retir zot dan 
enn landrwa sekre pou reflesi anpe lor bann aksion fitir. Sa ariv rarman me kan li arive se ki pou ena gran 
boulversman ... Nou dan enn tournan. En a tourman diva n. 
BHAKTI : Be ou, ki ou pe fer tousel isi?  
SHANNTI:  Mo'si mo anretret. Mo nepli sir momem. Difisil aksepte nouvo responsabilite kan ena dout dan 
latet.  
BHAKTI : Mo konpran. Mo kone ki ete sa dilem la.  
SHANNTI : To'si? … O pardon! Ou'si …  
BHAKTI : 'To' pli bon  ki 'ou'. … Mo papa, King Mouna ...  
SHANNTI : To papa?  
BHAKTI : Hunhun! Li ole enn moniman mons, pli ot ki Armagedonn. Li kwar li kapav pran plas Gran Anset.  
SHANNTI : Gran Anset?  
BHAKTI : Gonndouana. Li finn gagn pouvwar absoli lor Montagn, aste r li ole pouvw ar absoli lao Montagn.  
SHANNTI : Anba Montagn?  
BHAKTI : Li pa kone ki ena anba Montagn. Si li ti kone ...  
SHANNTI : Hatha? Eski li li kone?  
BHAKTI : Pa kone.  
SHANNTI : Li pa sir me li soupsonn kiksoz. Mo pe vey li depi enn bon bout letan. Li pir k i to papa.  
BHAKTI : Li per mo papa.  
SHANNTI : Tanki ena konfli ant diferan group, Hatha pou kasiet dan lonbraz to papa. Me kan King Mouna 
finn reysi dres partou, li pou oblize zet so mask e manz ar to papa fran -fran. Sa pa pou tarde.  
BHAKTI : Non, pa pou tard e. En a enn tribi ki ankor rekalsitran. Papa pe negosie ar zot pou trouv enn 
konpromi. Zot finn tom dakor lor maryaz enn prens Mouna ar prenses tribi la. ... Zot finn swazir mwa. ... me 
mo pa enterese ... Sak fwa ki mo deprime, enn lavwa atir mwa par isi, . .. mo 'le dir lot kote parwa.  
SHANNTI : Drol! Mo'si parey ... Sa kote parwa. ... To kwar ena pli gran ki Gran Anset ousa Maha Saraswati ... 
ki pe gid nou pa?  
BHAKTI : Kikfwa! ... Pa kone. Ki nouvo responsabilite to ti pe koze talerla?  
SHANNTI : Kan ena gran de sizio n pou pran ki kapav ena konsekans trazik, tou bann Saraswati nou eli enn 
gouvernman rezerv ki, si neseser, kapav pran larelev. Finn ena enn propozision ki mo diriz enn lalis, lalis 
favori. ... Si kiksoz ariv nou larenn, mo vinn larenn. To konpran, mo pa kw ar mo anvi sa. Depi enn tan sak 
fwa mo dan tourman enn lema atir mwa isi. Parfwa mo sorti andeor. Koumsamem mo finn reysi dekouver 
sinema Hatha. Koumsamem nou finn zwenn ...  
BHAKTI:  Zwenn?  
SHANNTI : Enn fason koze. Dan lalimier soley nou vinn envizib. Mo sw iv twa partou san ki to kone.  
120 
 BHAKTI : Enn fwa ... Non! Mo pou dir enn betiz la.  
SHANNTI : Non, koze.  
BHAKTI : Enn fwa, enpe lontan, mo ti santi koumadir enn labous ti pe anbras mo labous. Enpe akoz samem 
mo fer letour par isi. Eski to ...?  
SHANNTI : Koum sa? ( li anbras li .) 
TABLO 8  
King Mouna pa ti kapav konpran kimanier so garson ti kapav disparet e ki so prop servis sekirite, pli efisian 
ek ekipe dan Gonndouana, pa ti pe kapav retras li. Li pa ti finn al dan lesiel, ni rant anba later. Parfwa li ti pe 
mem pan se ki Hatha ti kapav kidnap so piti pou fer santaz. Me pa ti finn ena santaz. Okontrer! Hatha ti pe 
fer tou pou retrouv garson la. Gran malen la ti kone ki si maryaz pa fer ant Bhakti ek prenses tribi rebel, 
zame pa ti pou ena lape total e dan labsans  lape  total, Hatha pa ti pou kapav mont pli ot.  
 
Lot kote bann Saraswati ti rant dan enn faz kritik zot sivilizasion. Pandan plizier milener, depi ki zenn mal ti 
vinn ridenndent dan prosesis reprodiksion, tou ti pe mars korek -korek apart ti problem parsi -parla.  Depi 
enn pase resan, sirtou ar zenerasion Shannti, nouvo dezir ti pe koumans manifeste li, sirtou dan domenn 
art. Enn expozision tablo ti provok enn reaksion ki pa ti atann. Ti ena plizier tablo ki montre lekor bann 
kreatir maskilen touni. Ti mem ena  enn kot de kreatir, enn mal ek enn femel, ti kole enn kont lot. Bann zenn 
ti bien eksite e bann vie bien trakase. Enn nouvo mo ti pe vinn popiler parmi bann zenn: romans.  
 
Akoz samem, bann dirizan Saraswati ti desid pou al anretret pou reflesi lor problem  la. Deza zot ti pe 
soupsone ki bann zenn ki ti dekouver lekzistans bann Lingawala, envizib ti pe apros zot. Sitiasion la pa ti tro 
grav me si tarde, ki kone ki ti kapav arive. Mazorite ti pou enn lalign modere. Zot ti panse ki enn bon 
kanpagn konsiatizasi on ti  ase pou kapav kal lelan bann zenn e fer zot trouv kler. Me ti ena detrwa ki ti 
panse ki ti bizen azir vit ar boukou fermte. Si ti ena pou eliminn bann Lingawala prop, fale pa ezite.  
 
Larenn Damyannti ki ziska ler ti bien konn regle bann konfli, ti pe  koum ans perdi pasians ar langaz ek 
konportman extremis. Me seki ti fer li tris se ki bann zenn ki ti bann prodwi preske parfe expertiz zenetik ti 
pe montre enn serten defayas, enn reflex paseis. Emosion dan lepase ti fer boukou ditor. Ti finn reysi blok 
li. Aster li ti pe refer sirfas. Bizen dimann bann siyantis rod boubou la e trouv so meksinn. Apre zefor 
pandan plizier milener ti finn ena progre vizib ek mizirab. Bann Saraswati zotmem ti pli zoli kreatir dan nou 
sistem soler; bizen ki nou bote ek nou evo lision kontinie dan bon direksion. Direksion lozik, siyans ek 
obzektivite. Si lager neseser, va fer li ... me si kapav evite ... bizen sey evite. Kapav sey negosie? Negosie? De 
kontrer kapav negosie? Non, enposib. Zot pa kone nou ekziste. Les zot res pa ko ne. K ing Mouna ek so 
adzwen, Hatha, zot de mons. Si zot kone nou ekziste zot pou kraz Montagn Armagedonn pou detrir nou. 
Nou pou kontinie res anba later? Kifer nou pa al lao pou enstal nou pouvwar partou e efas lezot danze pli 
divan?  
 
King Mouna ek bann di rizan  Lingawala pa ti kone ditou ki ti pe pase anba zot lipie telman zot latet ti dan 
niaz; telman zot ti pe pans pou kontrol lesiel pou enstal zot pouvwar laba.  
TABLO 9  
BONNFAM JATA  
Stati monte dousma -dousma  
Depi leren ziska lestoma.  
Parfwa travay arete  
Parski  letan tro move;  
Travayer tourdi ar oter  
Enn par enn tom pouf lor later;  
Fourniser finn fer razwar  
Ar materyo, ar avalwar;  
Parfwa bizen kase, refer  
Akoz erer enzenier.  
 
121 
 King Mouna pa dekouraze  
Parski pa zordi, pa dime  
So latet pou rant dan lesiel.  
Lerla li pou get zot lagel!  
TABLO 10  
SHANNTI : Ti'a bon to ale, to pa kwar?  
BHAKTI : Wi, me mo pa anvi. Mo telman bien isi.  
SHANNTI : Ena zis enn parwa bazalt ki separ to lemonn ar mo lemonn me plizier ane limier separ bann 
Saraswati ek bann Lingawala e nou nou' nn tr ouv manier tom amoure.  
BHAKTI : Mem enn mikron pa kapav pas ant nou de. Seki finn arive ti neseser arive.  
SHANNTI : Fasil kraz enn blok bazalt. Kimanier fer de galaxi zwenn?  
BHAKTI : Swa nou amenn zot ansam, swa nou fini ansam ar zot. Kan to la koste ar mwa, mo pa per nanye. 
Difisil pou viv san twa , aster. Vinn ar mwa. Zot pa pou kone parski dan lalimier to vinn envizib.  
SHANNTI : Enn lamour ki bizen kasiet parski li per regar lezot li pa tini lontan. Tou manier mo ena mo 
responsabilite isi. Mo peryod retr et pr e pou fini. Mo pou bizen donn mo siperyer enn repons final.  
BHAKTI:  To pa pou dir mwa.  
SHANNTI : Si mo aksepte nouvo responsabilite enn zour kikfwa mo pou bizen konbat twa.  
BHAKTI:  Konbat mwa?  
SHANNTI : Pa twa direkteman me twa par personn enterpoze. Es ki La renn Damyannti pou reysi anpes lager 
pou efas prezans maskilen net lor sirfas Gonndouana?  
BHAKTI : Efas maskilen?  
SHANNTI : Detrwa dirizan Saraswati soupsone ki ena parmi nou ki pe santi zot atire par sex opoze ... kouma 
... mwa. Zot dir ki li enn danze  pou pirte ras Saraswati. Donk pou zot , sel solision se eliminn zom, efass tou 
tras maskilen. Dan zot lozik fam pa bizen zom pou reprodwir me zom bizen fam.  
BHAKTI : Fam pa bizen zom?  
SHANNTI : Enn dizef fam + enn selil fam, se tou seki bizen pou klonn enn fam. Me zom peyna dizef. Li 
depann lor dizef fam.  
BHAKTI : Shannti, to fer mwa gagn per. Lavi kapav vinn mekanik koumsa? Peyna poezi, peyna extaz?  
SHANNTI : ... 
BHAKTI : Shannti, mo pe koz ar twa, koz ar mwa gate.  
SHANNTI : To'nn debalans mwa enn kou ... net.  
BHAKTI : Kan mo anbras twa, to zis santi enn selil pe fertiliz enn dizef. Kot nou'si fer kloning. Ti pran enn selil 
ar mo papa pou fertiliz enn dizef mo mama, ... dan mo ka mo tann dir ti fer enn erer selil. Pa bien kone 
kisannla mo papa. Me sa pa vedir ki mo pa ena okenn santiman. Mo kontan twa Shannti. Kan mo dir twa 
mo kontan twa, mo kontan twa. Mo pa pou kapav viv san twa. Mo pou bizen twa pou partaz mo rev, mo 
kosmar, mo lespwar. Mo bizen to lizie pou sond profonder mo nam. Shannti, to pe tann mwa? ... Shannti, 
to pe plore, mo gate?  
SHANNTI : Bhakti, mo nepli kone ki mo bizen fer. Vomie to ale. Donn mwa letan retrouv mo lekilib.  
BHAKTI : Kan nou rezwenn?  
SHANNTI : Mo pou fer twa kone. Enn mesaz telepatik. … Kapavet mo vinn vizib.  
BHAKTI : Vizib?  
SHANNTI : Kou ma twa. Mirak lamour! … Ale koko! Sorti. Ale monwar! Pa tourn deryer pou get mwa. Get 
drwat divan.  
BHAKTI : Salam mo lamour. ( Li sorti ) 
SHANNTI:  ... Salam! ( ar limem ) Kikfwa adie! … Mo ti kone sa pou arive. Nou pouvwar lozik fer nou envizib 
pou lizie lezot me kan enn santiman for debalans nou …  
TABLO 11  
BONNFAM JATA  
Masinnri pe lok -loke,  
Stati tranble -tranble,  
Pe kile pa avanse.  
King Mouna pe araze  
122 
 Rod Hatha pou li bate.  
Malen la realize  
Bizen detourn latansion  
Sinon so nat dan koutvan.  
Li dir lerwa li kone  
Ki pe ariv gran proze;  
Dan montagn ena dousmann  
Pe fer soubasman tranble.  
Tansion -tansion bizen bare  
Vit-vit, vit -vit bel boulversman.  
 
TABLO 12  
King Mouna ti bien kontan aprann ki so garson ki li ti kwar zame li pa ti pou retrouve, ti finn retourn da n 
sato . Me seki fer li res tris seki garson la ti touzour ena enn drol manier. Li pa ti ena enn konportman 
prensie. Li ti plis kouma sa bann entelektiel ilimine ki viv dan zot liv. Li ti bien anvi konn profon so garson me 
li pa ti kone ki li ti bizen fer. Kisann la ti kapav ed li? Li pa ti mem kone ki fam ti donn so dizef pou fabrik so 
garson. Apre tou enn fam ki ti zis donn enn dizef dan lanonima pa neseser ena santiman maternel pou 
kreatir ki ti konsevwar, devlope ek ne andeor so lekor. Posib ki fam la pey na oke nn experyans lor okip 
zanfan. Kikfwa li ti zis enn poul ki ponn dizef. Eski enn poul ena afeksion pou so dizef?  
 
King Mouna ti dan enn gran dilem. Fale pa ki Hatha konn sa. Gro malen la pou sey itiliz sa pou so lavansman 
personel. Me Hatha ti kone. L i ti m em kone ki se pa selil King Mouna ki ti fertiliz dizef la. Zanfan prefere King 
Mouna pa ti so vre zanfan.  
 
KING MOUNA  
Mo ena tou. Pouvwar, fortinn, repitasion.  
Kan mo grense enn lanpir gagn dibilision.  
Mo klik ledwa, enn larme galoupe vini,  
Bros mo s oulie,  dres mo palto, ranz mo lili.  
Zot mem dir mwa ki mo pete li santi bon.  
Paser siro! Par grap, lapen manz mo lastron!  
Me zepol senser pou plor mo sagren  
Dan lanpir miliar mo pa trouv enn bren.  
 
Mo ena tou. Arem kot pa ena karem.  
Mo klik ledwa. Enn larm e fam 'Je t'aime - Je t'aime'  
Envant zwisans, zot re -ekrir Kamasoutra.  
Mo ena tou. Enn stati pli gran ki Maha  
Pe fer lesiel ek Gonndouana gagn tarrtarri.  
Mo ena tou. Mwa ki mari, mari mari.  
Me zepol senser pou plor mo sagren  
Dan lanpir miliar mo pa trouv en n bren . 
 
TABLO 13  
LARENN DAMYANNTI : Shannti, aster ki to peryod retret finn fini eski to finn pran to desizion?  
SHANNTI : Pa vreman.  
LARENN DAMYANNTI : Ki to'le dir?  
SHANNTI : Kouma mo pou dir ou sa? ... Mo pa kwar mo ena potansiel pou vinn dirizan.  
LARENN DA MYANNT I: Kisasa? Explike!  
SHANNTI : Mazeste, mo pa prop, mo lespri anbrouye. Mo atire par sex opoze.  
LARENN DAMYANNTI : Twa! Pa dir mwa. To finn ...?  
SHANNTI : (Sakouy latet pou dir wi .) 
123 
 LARENN DAMYANNTI : Kan? Kotsa?  
SHANNTI : Pandan retret.  
LARENN DAMYANNTI : Pandan  retret? Ayo Larezon! Emosion pou fer twa perdi pouvwar … Ti dir twa ki 
arive kan santiman debalans …  
SHANNTI : lekilib lozik. Mo kone. … Mo'nn fini diskalifie pou okip pozision responsabilite. Mo aksepte ou 
desizion.  
LARENN DAMYANNTI : Mo desizion? Sa  pa ko nte. Konsey Disipliner Siprem ki pou deside. Enn fot grav, to 
kone?  
SHANNTI : Mo kone.  
LARENN DAMYANNTI : Kifer to pa donn enn lot rezon? To prefer rant dan lekip siyantifik pou perfeksionn 
manipilasion zenetik e eliminn tou bann restan lepase dan nou progra m zenetik. Kiksoz koumsa.  
SHANNTI : Mo pa kapav koz manti lor sa isyou la.  
LARENN DAMYANNTI : Shannti, to koumadir mo zanfan. Ar mo dizef ek mo selil finn fabrik twa. To enn parti 
mo trip, mo prop profon.  
SHANNTI : Non, Mazeste! Mo zis enn kopi, mo pa enn kre atir. Parfwa mo santi koumadir mo enn refle ou 
zimaz dan enn laglas. Eksepte tou lanver. Gos vinn drwat, drwat vinn gos.  
LARENN DAMYANNTI : Reflesi Shannti. Mo pa'le perdi twa. Kouma sa kapav arive?  
SHANNTI:  Mo pa kone me mo sipoze ...  
LARENN DAMY ANNTI : Ki zafer?  
SHANNTI : Ou rapel sa kosmolozis ki ti swiside resaman parski so konviksion ti telman for ki li ti refiz repidie 
so lide malgre presion gouvernman ek legliz? Li pa ti ena rezon ou kwar?  
LARENN DAMYANNTI : Pa dir sa Shannti. Ena traizon ladan . 
SHANNTI : Si dan Big Beng, Kreater ti fini enprim so lentansion ek so program, dan lapousier kreasion ki 
ankor pe vwayaze dan lespas anplen expansion ena bann direksion ek karakteristik ki diferan form lavi pou 
oblize swiv natirelman. Dan so blouprint ti ena bann p er kontrer: matier, anti -matier; lamour, laenn; 
negatif, pozitif; mal, femel; kreasion, destriksion. Eski nou pa finn rod sanz lentansion ek program Kreater? 
Eski nou pa pe zwe Kreater? Eski ...  
LARENN DAMYANNTI : Me nou bann kreater. Nou pe fer k reasion av anse. Matier finn touy antimatier. 
Femel bizen touy mal.  
SHANNTI : Be lamour?  
LARENN DAMYANNTI : To pe retom dan fatalism paseis. Ale Shannti! Peyna desten. Nou lib pou tras nou 
prop sime. Mo tifi, pa fer leker enn mama fermal.  
SHANNTI : Mazeste, pa  zwe ar sa ntiman. Mo konn ou tro bien. ... Ala laverite! Mo kontan enn kreatir mal ki 
sorti dan enn lot lemonn. Ki pou ariv nou, mo pa kone. Me enn kiksoz mo sir. Mo pou fer tou pou viv ou 
mor ar li.  
LARENN DAMYANNTI : Mazinn ki kalite lavenir mo finn prepa re pou twa . 
SHANNTI : Pou mwa pa ena lavenir san lamour.  
LARENN DAMYANNTI : To kone ki dan Konsey Siprem ena ki panse ki bizen deklans enn aksion violan kont 
tou lezot kreatir, sirtou kot mal predomine. Bann Lingawala premie lor lalis.  
SHANNTI:  Bhakti!  
LAREN N DAMYANNT I: Ki to pe dir?  
SHANNTI : Nanye!  
TABLO 14  
Hatha ti koumans soupsone ki kiksoz ti pe devlope anba so lipie e si li pa fer atansion, later pou ouver e li 
pou disparet. Dan lakav -labirent ki li ti apel Nik Satan, li ti dekouver bann tipti zafer ki t i kapav pa s inapersi 
si li pa ti bizen trouv enn tez pou detourn latansion King Mouna ki ti koumans vinn tro enpasian. Stati la pa 
ti pe progrese ditou. Souvan ti pe bizen kas enn bout pou refer parski enzenier ti trouv enn felir ousa enn 
bout disproporsio ne. Li ti dimann so bann spesialis fer enn letid aprofondi lor lakav -labirent e zot ti dir dan 
zot rapor ki li paret koumadir enn lentelizans siperyer ti ranz sa pou enn rezon spesifik me zot pa pe kapav 
deside sir -sir. Koumadir ti servi li pou donn treini ng me ki t reining zot pa kone. Ler lanket kontinie zot ti pe 
detekte bann vibrasion ek iltrason bizar ki paret ti pe sorti dan profonder later. Bann zeolog ti dir ki tousa 
pa ti ena nanye ankomen ar mouvman bann plak tektonik. Li plis koumadir ti ena bann aktivite k i ti neseser 
kan enn popilasion pe prodir pou satisfer bann bezwen normal. Si gagn prev ki ena lavi anba later, andan 
124 
 montagn, dan vant Armagedonn? Bizen prev. Kouma pou gagn sa?  
 
Vadire ena enn bondie pou Hatha 'si. Enn zour ler li ti pe vakarn -vakarne da n paraz Nik Satan enn zafer drol 
may so lizie. Enn kreatir femel ki resanble enn fourmi grander enn Lingawala lor de -pat me ki semi -
transparan ek ande dimansion ti sorti par enn laport sekre, enn parwa ki avanse deryer enn touf. Li pa perdi 
letan . Li sot l or li e zot koumans lite. Hatha ti sir ki li ti pou imobiliz kreatir la san difikilte. Me pa ti fasil. 
Kreatir la ti soup, for ek azil kouma enn gazel. Finalman li ti bizen koudme so bann bodigard. Ler zot ti finn 
fini blok li, enn zafer extra ti  arive. Kr eatir semi -transparan ti vinn opak e antrwa dimansion.  
TABLO 15  
HATHA : Mazeste, mo'nn dekouver rasinn nou problem. Lennmi ti anba nou lipie, pe minn teren san ki nou 
kone. Akoz sa stati pa pe avanse. Me ena osi move nouvel.  
KING MOUNA : Move nouve l? 
HATHA : Move nouvel. Bhakti.  
KING MOUNA : Bhakti?  
HATHA : Bhakti mars ar zot. Ar lennmi Lanpir Lingawala.  
KING MOUNA : Aret radote! Taler mo fer sot to likou pou traizon.  
HATHA : Mo ena prev Mazeste.  
KING MOUNA : Ki prev?  
HATHA : Fer vinn ou garson, Bhakti. Mw a mo al se rs mo prev.  
 
TABLO 16  
BONNFAM JATA  
Dal pa pe kwi pou Shannti ek Bhakti!  
Hatha, gran malen, kart joker dan so lame,  
Kapav fer lerwa dans kouma toupi.  
Bhakti dan so lak. Shannti mem parey,  
Li finn vinn vizib akoz so lamour.  
Me seki pli douk, Hatha f inn kone  
Ki Saraswati pa konn koz manti.  
Ala bon manier vinn move defo!  
Hatha konn tou depi a ziska z.  
Aster ki pou fer? Dir mwa ki pou fer?  
 
Si stati pa pe grandi dan lamanier  
Aster ena boukemiser pou pey lepokase.  
Hatha pa konn kile; bes latet li fonse.  
Lager sel solision pou ouver laport -lafnet,  
Permet li mont lor tronn.  
Li fer met Bhakti anrezidans sirveye;  
Shannti dan prizon ot -sekirite;  
Li li lib triyange, mardaye.  
 
Pa neseser mo rakont zot  
Ki ti arive. Parey kouma avan.  
Lager Mahabharat, deziem ger -mondial,  
Hiroshima.  
Pran tousa miltipliye par san:  
Lanpir Lingawala, Sivilizasion Saraswati,  
Toulede plat anmemtan.  
Pa ti ena reskape?  
Ena dir non.  
Ena dir wi.  
125 
 Zot dir ki enn soukoup -volant  
Ti detekte enn ti rado lor enn losean anfoli.  
Lor rado la ti ena de  kreatir d iferan  
- enn kouma zako, lot kouma fourmi  
Me sakenn ti pe tini so kamwad dan toufann.  
Aspirater zean ti aspir zot.  
Kikfwa dan enn zou  
Dan galaxi lw enten  
Zot pe amiz ti zanfan.  
… Me mwa mo pa kwar.  
Mo pli sir  
Zot ti fini  
Kouma Ziliet  
Ek so Romeo…  
 
Bon, beta ! Bizen ale! Tansion dimoun dan lasal koumans fer zot senn. To kone kouma zot ete?  
ZENES : Nepli ena personn dan lasal. Depi lontan zot tou finn fini tir … apart sa de la. Mo kwar zot pe dormi. 
… Tansion zot finn mor!  
BONNFAM JATA : Al gete beta.  
EPILOG  
Non,  nou pa ti finn mor. Mo lagorz ti amare. Mo bieneme ti pe plor soufrans zenes ki pa pou konn lamour. 
… Pourtan dan Big Beng ti ena program lamour. Ki finn arive?  
 
RETOURN KONTENI/BACK TO CONTENTS  
 
