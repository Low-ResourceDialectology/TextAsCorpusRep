1 
 LIV-E NIMERO  15 
 
 
 
©INSTITUT CARDINAL JEAN MARGEOT (ICJM) , 1, Celicourt Antelm Street, Rose Hill,  Maritime Republic of 
Mauritius.  
PREFAS  
Pou mazorite dimoun dan mo pei, mo lang maternel, Kreo L Moris ien, li pa enn lang. Zot dir li enn patwa, 
enn tifranse k as-kase, enn jalek, enn pete bourik ek sipa ki ete ankor.  
Pou mwa li plis ki enn ti zouti senp pou kominikasion bazik. Li lang ki mo ti tande kan mo ti ankor dan vant 
mo mama parski mo paran, Gouna ek Ram dass ti pe servi li dan zot lavi entim. Kan mo ti ne , sa lang la ti pe 
devlope lor vites e se sel lang ki mo ti kone avan  mo ti  al asiz lor ban lekol.  
Mo sir ki mo lang maternel, enn zour pa enn zour, pou vinn Morisien, lang nasional Repiblik Maritim Moris , 
mediom lansegnman dan bann klas primer ek expresio n kiltirel idantite Morisien.  
Deza mo lang maternel finn donn nou pei enn kiltir literer poetik ek dramatik. Proz literer li toultan tarde 
pou mark so pwen me sa pa vedir ki li pa finn ankor ne. Finn ena boukou kreasion ki montre lafors Morisien 
dan sa dom enn la malgre ki proz literer li enn stil mahakonplex ek mahasofistike.  
LIV-E NIMERO 15 prezant  bann tizistwar ek tiroman  ki mo finn ekrir.  
D.V 
NOT LOR GRAFI  
Si dan grafi Franse ena let silansie kouma <e> final dan ‘boire’, ‘heure’, ‘guerre’ ets., dan grafi Morisien 
peyna let silansie: ‘ser’ (expensive) ek ‘sere’ (tight); ‘las’ (loose) ek ‘lase’ (shoelace) etc.  
Dan grafi Franse <s> ou <t> li souvan silansie: ‘bas’, ‘bat’, ‘las’, ‘bout’ etc. Dan grafi Morisien <s> ek <t> final 
zot pa silansie: ‘ba’ (kiss); ‘Bas!’ (Ase!); ‘bat’ (pingpong bat); ‘la’ (here); ‘las’ (loose) etc.  
Parey pou <r> dan ‘chanter’ ousa ‘manger’. An Morisien <r> pa silansie:  ‘manze’ (food); ‘manzer’ (eater); 
sante (song); ‘santer’ (singer) etc.  
Pou endik nazalizasion enn vwayel, nou koste <n> ar li: <a> vinn <an>  (ban, dan, fanfan) ; <o> vinn <on>  
(bon, don, fon, gon) ; <e> vinn <en>  (ben, den, fen, gen, len, nen) . 
Vwayel na zal + n donn: bann, kann, pann, zann; bonn, donn, konn, zonn; denn, genn, penn, renn ets.  
 
KONTENI  
ENN POGNE TIZISTWAR  
01. SO BOY  
02. TANBAV  
03. PALTO DIDEOR  
04. TIBOUT  
05. OU KI OU DIR ? 
06. MEDAVI / PA FASIL  
07. KONFESION SHARAM  
08. BOURRBAK EK RENAR  
09. FENNSIFER  
10. SO SEMBOU  
11. LANTONWAR  

2 
 12. DOKTER KALIPALEND  
13. MANILALL KALIPA  
14. PIL-FAS 
15. SATYA  
16. ENN LAVWA DAN ASWAR  
17. ALIAS MEME  
18. DAYRI ENN FOUKA  
19. SAKENN SO PROGRAM  
 
5 TIROMAN  (NOVELA)  
JAMOUNA  
JERIKO  
LENPAS FLANBWAYAN  
PRENSES PRATHNA  
TANTINN TIMI  
 
ANEX  
SO BOY  
Sa gramaten la lesiel ti kler , mem si lwen laba dan lorizon enpe niaz gri ti pe sey bar soley. Lor enn ros dan 
bor larivier enn ti -garson, asize lor so talon, ti pe vers divan pou get lavi kadanse par touf dan dilo k ler. 
Depi so lafnet Ton China ti pe fixe li.  
- "Li finn revini. Parey kouma yer."  
Li ti tourn ver so fam, Tantinn Janegi, ki ti enn madam maladi -maladi. Detrwa mwa apre zot maryaz li ti fer 
enn fos -kous. Depi sa zour la zame li ti finn re -ansent. Sagren ki kfwa, lezot problem osi ti finn koumans 
minn so lasante. Depi so lili li ti pe get so bonom dibout kot lafnet. Kifer li ti exite koumsa? Gran Misie 
Grannkaz so boy ti abitie ale -vini me depi yer China ti koumans get zanfan la koumadir mirak.  
Vremem ti ena enn zafer espesial ar sa piti la. Tou dimoun ti konn so mama, enn zoli  fam dorizinn Afrikenn, 
elegant kouma enn estati me so papa ti enn mister ki ti donn garson la enn ten kler ek lizie gri. Ena ti pe dir 
ki Gran Misie Grannkaz ti ankor amoure ar so mama.  Li ti pran ti garson la kouma so boy pou kapav zet enn 
koudey lor li san lev choula palab. Me kot kapav anpes palabrer fer palab!  
Tou dimoun ti trouv drol vites ki Jesi ti pe aprann, mem bann zafer difisil. Enn zanfan mirak.  
- " Kifer to pa dir li vinn bw ar enpe dite", Janegi dir China.  
Pa ti bizen dir sa de fwa. Ton China ti deza deor. Direksion bor dilo. Tantinn Janegi  ti leve, ti al dan lakouzinn 
pou prepar dite ek dipen so bonom. San enn gro goble dite Ton China so moter ti refiz demare.  
- "Zordi Vandr edi. Bizen netway lakaz, met sanbrani, kwi kari legim. Enpe jawa pou f er China plezir. Met 
bien rezen, bien disik, enpe koko. Ena enn bout."  
Ton China ek Tantinn Janegi ti fer zot ti revolision dan zot zenes. Enn zenn Korengi ti desid fer enn maryaz 
damour  ar enn tifi Madras. Sa lepok la, mem sa ti kapav provok tansion ek ko nfli. Ton China toultan ti rapel 
reaksion so paran. Zot ti mem menas pou dezerit li... Dir ki apre zot pa ti kapav viv san Janegi ki ti vinn pli 
zoli fler dan zot zarden, parrsadi zot le kzistans …  
Ton China paret lor laport lakouzinn, tousel. So figir drol , koumadir li ti finn trouv enn zafer pa normal.  
- "Kot li?" Tantinn Janegi ti dimann li... "Ki ariv twa? To finn vinn gounga?"  
- "To ti trouv li non … Par lafnet"  
- "Non, me to ti dir m wa ki li ti finn revini".  
- "Mo dir twa, mo ti trouv li, wi, trouv li ar mo de lizie."  
3 
 - "Ki finn arive?"  
- "Ler mo ariv laba, mo pa trouv personn".  
- "Ant to sorti ek to ariv laba, li ti finn fini ale".  
- "Enposib!"  
- "Bon vinn bwar to dite... To'le enpe kari yer pou manz to dipen?"  
Ton China ti re-al get deor. So leker ti koumans bat e for-for. Li ti frot so lizie, tansion enn lapousier ti pe 
kouyonn so gete. Pa ti ena okenn dout. Garson la ti touzour laba dan bor dilo. Misie Grannkaz so boy ti pe 
touzour asize lor so lipie, ti pe touzour get dan dilo. Ton China ti galoup kouma fles pou pa donn Jesi letan al 
kasiet. Li ti fons drwat ver larivier, pas deryer enn touf brousay. Ler li ariv divan ros kot garson la ti ete li ti 
regagn so sok. Pa ti ena personn. Pa ti ena okenn tras prezans imen. Li ti avans lor ros la, as iz lor so lipie 
kouma Gran Misie Grannkaz so boy ti verse pou get dan dilo. Ton China ti trouv so prop figir dan dilo kler 
kan enn kout sek dilo la ti brouye koumadir kikenn ti finn zet enn ti ro s. Bann serk konsantrik ti grandi ziska 
zot ti fonn. Ton Chin a ti kontinie gete. Ler dilo la ti revinn kler, kan tou bann ti -vag ti finn fonn, dan plas so 
figir ti ena enn ti -pwason rouz ar lekay lor ki ti pe balans so nazwar ar elegans enn dansez bale. To n China ti 
sey may li me kouma so ledwa ti tous dilo, enn touff milion ti vinn bwet -bwet so lame. Ti -pwason rouz ti 
touzour la me kouma dan enn bwat fer ar laglas li ti pre ek lwen anmemtan.  
Ler li ti ariv so lakaz, Ton China ti larg so lekor lor enn sez; li ti fixe dan vid.  
Tantinn Janegi ti donn li so goble dite, enn bol kari ek de trans dipen moul. Li ti kontinie get dan vid.  
- "E China, ki pe ariv twa? To finn trouv enn mirak?"  
Ton China pa ti reponn. Li zis ti get figir so madam, ti fer enn sourir. Sam em sourir ki, Janegi kone, ti dir li ki 
lespri so bonom ti bien -bien lwen.  
Sa Vandredi gramaten la Tantinn Janegi, kouma toule Vandredi ti pe fer gran netwayaz; Ton China, leker ge 
ek leze, ti pran so bisiklet pou al okip zarden Gran Misie Grannkaz; dan bo r dilo enn ti -garson ti pe get enn 
pwason r ouz ar lekay lor balans so nazwar ar elegans enn dansez bale; niaz gri dan lorizon ti al fonn dan 
lamer.  
TANBAV  
Mo vre nom se Oktav; zot apel mwa Tanbav. Zot dir mo nesans ti extra. Mo mama ti ena katorz -an lerl a; pa 
ti kone kisannla mo papa. Mo sipoze k i mo latet oval, mo gro zorey ki sorti kouma zorey lelefan, mo figir 
mouste ar bourbri permanan, mo lipie gos ki pli kourt ki mo lipie drwat, bos lor mo ledo tousa fer mwa, 
depi mo nesans, enn dimoun extra. Mo kar akter osi extra. Kan mo sap lor kal mo kraz  tou. Bizen dir mo'nn 
grandi dan enn landrwa extra. Labou enn sezon lapli souvan zwenn enn lot. Sekife, labou ek so eksetera 
finn nouri mo limazinasion depi koumansman mo memwar ziska ... anfen vomie pa panse.  
Pli gran lekol pou devlopman enn zanfan se lav i. Lavi kouma mo finn konn li pa finn kil parad. Depi bien 
zenn, lavi finn montre mwa bann trik pou sap dan dif; finn montre mwa pran san dimande kan mo fen, pa 
koz vre toultan tansion mo fer dimoun ditor; lari ti  mo laplenn foutborl, bor lari ti mo librer i, kwen lari ti mo 
kaybo; lari ti mo legliz, konfesional, klas e parfwa mo lili. Wey, pa koze. Mo lavi ti extra. Mo zenes ti extra. 
Sak fwa bann viziter ti vinn rann vizit mo mama, kouma enn bon zanfan ki pa ti ko ntan deranz gran dimoun 
dan zot tranzaksion , mo ti konn deklase. Komie fwa mo ti pas lanwit deor pou kont zetwal dan lesiel. Ti ena 
boukou. Konte fini... Seswar osi ena boukou zetwal dan lesiel e lalinn pe zwe lamarel ar zot.  
- "E la! Pa'nn dir zot, ler do rmi bizen dormi?"  
- "Pa gagn somey sef! Esk ize."  
- "Apre sa, dime pa deklar sik."  
Fouf! Ala zot plen mwa. Si mo ti deor, letan li pa ti pou gagne pou ouver so gran lagel. Isi: wi sef, non sef, 
eskize sef, pardon sef.  
4 
 Ki finn ariv mo mama? Enn swar li ti al e, dan enn taxi, e zame li ti retourne. Lap olis ti vini. Zot ti fouy partou, 
poz mwa kestion me mo mama zame pa ti retourne. Bien boner, tousel mo ti bizen aprann trase.  
Trase? Toutsort kalite trase mo'nn trase. Trase kan mo vant grogne, trase pou ris enn dam, trase pou kas 
enn yenn. Trase. Sak fwa  eleksion vini, dir ou mo dan goun. Gro pitay pou kol lafis, gro pitay pou fer dibri 
dan miting advers, gro pitay pou trape -bate, gro pitay pou fer mor vote. Samem peryod lakoup. Tanka mwa 
ti bizen ena eleksion to ulezour. Lerla kifwa mo pa ti pou la.  
Bann larme, sakenn tir so kote kan ena taksion. Zame mo ti pou kwar ki kamwad ar ki ou viv kouma simiz -
kalson kapav vande pou gagn so bout. Ki nou pe devini? Labou finn touf nou lespri? Kan mo sort isi , li pou 
kone ar mwa. Bezsominn la!  
Pourtan nou ti fer tranz aksion la ansam. Ti tom dakor lor tou. Ti enn louvraz extra. Akoz enn ti malen ki ti 
rod fer so gran -nwar, nou tou al tase. Ki li ti bizen al aste pake -pake lartik delix, roul dan taxi, soule... E ler li 
soule, li  zaze. Bann mous ti al ponn dan zorey ki bi zen. Kouma koutvan lapolis ti fer enn lennding kot li. Li ti 
krake... Bate ti fer li koze. Li ti vomi tou. Ala rezilta. Krawn witnes. Li tir so kanet dan zwe. Malsans pou 
mwa. Ena ki finn fer pir ki sa, finn sape.  Depi mo nesans, toultan soy swiv mwa parto u. Sirman akoz sa bann 
lagratel lor mo figir. Samem zot apel mwa Tanbav.  
Sa swar la pa ti dan plan fer disan koule. Ti pou fer enn travay sasi; vit -vit ti pou balye karo, netway prop ek 
defalke. Dabitid salerla za me pa ti ena personn dan lakaz la. Sa vie b onnfam la ti koumans kriye. Ki mo ti 
kapav fer apart pike. Sa lepok la personn pa ti dir li pa korek. Zot ti pe mem dir ki mo ti finn dres papie la 
korek -korek. Me ler troubouyon fer nou letour, vit -vit "pa mwa sa  bourzwa, li sa, li tousel sa". Salte la! F er 
mo disan bwi... Extra sa!  
Mo finn retase. Pa pe gagn somey. Ankor enn lanwit blans? Dime latet pou fermal, pou gagn vertiz. Bann 
gard pou kwar pe fer zes. Zoure, maltrete, bate. Pa ti bate. Bate bef.  
Si mo mama  ti konn mo papa; si li pa ti bez so sime ale, zordi kikfwa mo pa ti pou dan sa kalite treboul. Si 
mo ti al lekol olie grandi dan labou, kikfwa mo pa ti pou la. Si... Ferfout! Trou boukou si. Si lamer ti bwi tou 
pwason ti'a kwi.  
Extra sa lavi la. Ale -vini mem zafer. Vire -tourne mem laryaz. So rt dan labou, bez dan labou. Sort dan gonaz, 
tom dan gonaz. Extra, extra, extra. Mo mama, pa kone kot li. Mo papa, pa kone ki li. Mo lagel plen ar 
bourbri, mo latet oval, mo zorey kouma zorey lelefan, mo enn lipie pli p iti ki lot. Mo bosi, mo kas -pat, mo 
vilen, mo vilen. Pourtan nou tou zanfan Bondie, zot dir. Bondie get ar de lizie? Mo finn ne Tanbav, mo pou 
mor Tanbav. Pou bann zanfan labou peyna Bondie. Lever pli dan bien ki nou.  
PALTO DIDEOR  
Adam Noah pe rilax anba  pie tamaren. Li kone ki taler bann z anfan pou revinn antour li pou ekout so bann 
zistwar. Pandan vakans Desam kan saler donn bal, bann zanfan so prop zanfan ek zanfan so bann vwazen 
vinn anba so pie tamaren ki finn pous lor enn montikil gro -gro ros e so r asinn aster pe tini tou bann ros 
ansa m. La, dan lespri zanfan, bann ros la pran nouvo lavi. Sa ros la kouma enn bato, sannla kouma enn loto; 
get sa lotla la, vadire enn avion. Bann zanfan la zwe, envante, konpoze. Tanzantan zot antour Adam Noah 
pou ekout s o bann ti zistwar, parfwa tris, parfw a komik me toultan enteresan.  
"Drol!" Adam Noah panse, "Ki pe arive zordi. Kot bann zanfan?" Enn laklos bisiklet kas so reflexion. Fakter 
kot li? Sa enn zafer rar sa!  
- Bonzour Patron. Ena enn parsel pou ou.  
- Parsel? K ot sorti?  
- Sorti deor.  
- Amene mo gete. Maten va! Vremem.  
- Sign la mo bourzwa.  
5 
 Adam Noah, lame tranble -tranble grifonn detrwa sign, rann fakter la so plim ek resi la. Fakter pran so 
bisiklet, poz so lipie gos lor pedal, pran enn ti lelan, pas so lipie dr wat par deryer lasel e vit li dispa ret dan 
kontour.  
Adam Noah get so parsel, tourn li agos, adrwat; vir li anbalao; sakouy li dousman. Li sey devine ki ena dan 
parsel la. Li pa pe kapav rapel kan dernie fwa li ti resevwar enn parsel par lapos. Bien -bien lo ntan. Li ti zenn, 
bien zenn sa lepo k la e li ti pe gagn kado ar so bann pies. Me depi so maryaz, robine kado finn ferme. Li 
ouver so parsel dousma -dousma koumadir li per ki zafer ladan la kapav eklat lor so figir, ousa anvole.  
Latwal briye -briye kouma taft a. Ki ete sa? Li larg latwal la e e nn palto paret divan li. Enn palto ki so kouler 
sanz -sanze. Kisannla finn avoy li sa? Li met palto la e koumadir enn labriz mazik finn soufle lor li. Li nepli 
gagn so ditou. Enn palto klimatizer! Mari sa bann palto dideor  la. Kot palto lokal kapav koste! P alto dideor 
fer li bliye bann zanfan, bann zistwar anba pie tamaren. Pandan enn ti segonn. Me enn segonn bien long.  
Me ler li sey tir palto la, peyna sime. Bouton finn fixe ar boutonier. Adam Noah koumans panik. 
Transpira sion koumans koule. Palto la kouman s sere lor so lekor vadire enn lapo artifisiel finn anvlop so 
lekor, anpes so lapo natirel respire.  
So tayer seye me pa reysi defer li; li al get enn mekanisien, enn elektrisien, enn longanis. Abba! Touzour 
nanye. Palto l a kol lor li kouma vantouz. Depi sa  zour li finn aret konn konfor. Koumadir par mesanste, an -
ete li kol lor so lapo e sof li kouma dife lanfer. An -iver li grosi e vinn enn koulwar kourander glase, lanfer 
brouyar e lanez.  
Koumsamem, enn gramaten liver, male re, tranble -tranble li pe trenn so lipie lor bor sime kot pie tamaren. 
Divan li enn group zanfan pe zwe me ler li pase zot aret zwe, get li ar lizie mefians.  
- Wey get li do, ar so palto dideor.  
Bann zanfan la pa konpran so soufrans. Zot tro zenn pou konpr an, li panse. Li pa ti rod palto di deor. Palto la 
ti tom lor li kouma enn malediksion. So lizie plen ar larm ler li rapel kouma, lontan, bann zanfan ti antour li 
pou tann so bann zistwar. Ayo! Kouma pou fer letan lontan revini?  
Li arete, retourn ver bann z anfan la. Zot re -aret zwe, dibout f ix, get li. Li al drwat ver enn gro ros anba pie 
tamaren, asize. Li apel bann zanfan la, dir zot vinn otour li parski li ena enn zoli zistwar tris pou rakont zot. 
Bann zanfan la tike. Zot pa sir. Kifer Adam Noah pe rod sa nz bataz? Ki so plan? Enn parmi zot  ki ena enpe 
plis toupe dimann li:  
- Ki ou'le ar nou?  
- Mo bizen zot... Mo gagn tro fre.  
- Ale do ta! Fonndos!  
Lontan li ti disik pou sa bann zanfan la. Kifer li finn vinn lasid? So palto kouler lapo serpan repous saler s oley 
liver, atir freser profonder l amer. So lekor tranble kouma seki finn gagn lakranp toutou. Enn gran vertiz 
anvlop li, sarye li. Li tonbe. Bann zanfan kit zot zwe, galoupe vinn gete ki li pe gagne. Zot antour Adam 
Noah, lev li, anvlop li ar zot inosans.  Nou vie rakonter zistwar resanti s aler imen. So largorz amare. Li pa 
kapav tini enn sanglo ki sorti depi profonder so nam. So plore sakouy so lekzistans net. Bann zanfan may li 
pou konsol li. Dousma -dousma so palto dideor koumans fonn e lizie Adam Noah ki  ranpli ar larm -dezwa, 
briye ar kou ler larkansiel. Lalians ant li ek zanfan Bondie finn resoude ek beni par larkansiel ki tal grander so 
dom lor latet bann zanfan anba pie tamaren.  
AVANTIR TIBOUT  
DAN BOR LAMER  
Tibout lor disab dan bor lamer plis enterese  ar ti-koray, ti-kokiyaz. Li pa konpran kifer bann gran -dimoun pa 
kapav res anplas. Zot galoup parsi, zot galoup parla, zet lekor dan dilo, sorti tranble -tranble, vinn asiz kot li 
pou sof soley. E anplis zot zet gout -gout dilo lor li. Pa fasil ar zot, sa b ann gran -dimou n la. Enn ladan li 
toultan ena enn ti -baton blan ar bout rouz dan so labous e li larg lafime par labous ek nene. Ler li koste so 
labous ar Tibout, ti -bonnfam santi so dile kaye.  
6 
 Pa fasil ar zot! Kifer so mama dir li pa trap kiksoz ki bouz tou sel? Pourtan z ot zoli. Get sa ti -bout lakord nwar 
ar tas zonn, kas -kas so leren, glis lor disab! Mo pa per li. Ler mo trap li dan mo lame, li giji mwa.  
Tibout get otour li. Ena boukou kiksoz bouz tousel. Laba de fey zonn pe dibout lor enn fey ver, ouver, 
ferme; apre sa bat-bate ale. Pre kot li enn ti -koki roz ar boukou lapat pe bouz vit -vit. Li avoy kap. Li finn 
gagn li. Li fier, li kontan, li satisfe. Koze ki long! Tibout so figir sanze, so lalev tourne, so narinn ouver. Li 
sakouy so lame, larg so lavwa so prano. So mama  galoupe vinn pran li. … Ti -krab finn pens li.  
LAKAZ ZOUZOU  
Tibout so ti -kouzen, Babou, pou vinn pas lazourne kot li parski so nenenn absan. Parski Babou de -zan pli piti 
ki li, Tibout kontan zwe mama ar li. Li bien kontan so ti -kouzen me ... So mama dir li , 'Tibout, to enn gran 
tifi, fode to okip to ti -kouzen, vey li, pa les li gagn dimal, pa fer li plore. Twa to gran, Babou li ankor enn 
bebe.'  
- 'Mo kone, mama, mo kone,' Tibout dir.  
Enn tipe pli tar papa Babou vinn depoz Babou. Ti -bonom la ti mid-timid, lou k Tibout dan kwen lizie, al kasiet 
lor pwatrinn so tantinn. Mama Tibout fer enn ti -gate ar li, donn sak zanfan enn biskwi, poz Babou anba e dir 
zot al zwe.  
Tibout trap lame Babou e kouma enn ti -mama amenn li dan so prop lasam pou zwe zouzou. 
Okoumansman, B abou entimide par prezans so kouzinn fer tou seki Tibout dir li. Me ler letan pase Babou 
koumans gagn plis toupe. Li koumans fer seki li anvi, zwe ar zouzou ki li anvi, ekrir ar kreyon gra kot li anvi, 
lor lili, lor miray …  
Letansa Mama Tibou t pe prepare p ou al travay. Li finn fini donn enstriksion so servant ki bizen fer, ki pou 
donn bann zanfan manze. Zis kouma li pe pran so sak pou sorti li tann enn tapaz - koumadir kiksoz finn 
tonbe - akonpagne par irlman enn zanfan ki swiv par irlman enn lot. 
San perdi  letan li galoup ver lasam Tibout. Laba ki li trouve? Toulede asize anba, pe kriye, plore. Li trap 
toulede zanfan, ser zot for kont li, dimann Tibout ki finn arive.  
Ris-ris leker li rakonte. Zot ti pe zwe lakaz zouzou. Okoumansman Babou ti p e ekout so mam a, ti pe fer bon 
zanfan. Apre, pa kone kifer, li koumans fer so ensinifian. Li pran kreyon gra li rey -reye lor lili, lor miray … 
lerla … lerla  
- 'Li koumans grifone dan mo liv … mo ras mo liv, li tonbe'  
- 'To pa'nn pous li?'  
- 'Non!'  
Li plor pli for.  
OU KI OU DIR?  
Alo! Lapolis Rozil? Mo kapav koz ar Serzan Baygann? Enn zafer personel. Dir li Bhay Lalo ole koz ar li. Enn 
zafer prese. … Mersi! … Serzan, Lalo sa! Eskize mo deranz ou. Sa zafer mo ti dir ou la, re li finn vinn rod 
sikann. Li swi vre mem mo t ifi. Anpes li anprann, al lekol. Ou bizen met enn reday ar li, krak so lalinn. … Ki ou 
dir? Mo tifi rod may li dan lak? Li dir sa, sovaz la! … Wi Serzan, mo kone li enn ti -fami ar ou. Nou 'si nou 
fami. … Wi li enn ti -fami ar mo madam… Non li pa  kapav marye  ar mo tifi. Mo tifi pe fer HSC, li sinior li pa'nn 
fer; mo tifi pa'nkor gagn dizwit -an, li li dwatet ena plis ki trannsenk. Enposib! … Non enposib. … Pert -tan! 
*** 
40, Lari Garam Masala  
Rozil.  
29 Fevriye 1998  
 
Misie Komiser -d-Polis,  
Kazern,  
Porlwi.  
7 
 Mo bon Misie Komiser -d-Polis,  
Akoz mo kone ki ou enn dimoun drwat mo pe ekrir sa let la pou enform ou lor enn zafer ki pa korek e pou 
solisit ou entervansion. Kot mo reste ena enn dimoun apepre trant -an - li vilen, li nwar kouma ferm lizie - ki 
pe ro d kidnap mo tifi. Ou kwar mo kapav les li marye mo tifi ki pe fer HSC? Sa sovaz la pe fer jadou pou met 
mo tifi dan lak. Mo latet fatige. Ou kone nou, nou bann dimoun bon fami e mo tifi finn fini gagn demann, 
enn bon demann, enn garson bon fami, enn fami b ien posed e. Aster sa Kachou la pe rod briz lavenir mo tifi.  
Mo finn telefonn Serzan Baygann pou fer enn deklarasion me li prefer pran par sa voryen la. Normal! So 
fami sa. Pe fer plan pou koken mo dibien.  
Mo panse ki ou bizen ferm li dan kaso pou troublaz lape pibl ik e ou bizen transfer so konplis, Baygann.  
Mo sir ou pou pran mo let anfoul konsiderasion. Si mo pa gagn satisfaksion mo pou al get Premie Minis, enn 
ti fami ar mwa.  
Avek boukou respe,  
Lalou Lagli  
*** 
… Namaste Chachi! Sunita sa. Mo kapav koz ar Devi? … W i, mama bien. … Wi, mo pou dir li. … Eta Pagli, 
to'nn kap lekol zordi? Ki finn ariv twa? Li'nn rod sikann ankor ar twa? … Zot finn al lapolis? Ki finn arive? Dir 
mwa vit -vit. … Li'nn donn enn depozision ki to provok li par bann zes obsenn? Pa fasi l ar li s a boug la! Enn 
maniak! Enn obsede sa. … OK, telefonn mwa twa kan peyna personn … Salam!  
*** 
30 Zanvie 98  
Mo gate Pushpa,  
Sori mo'nn tarde pou reponn to dernie let. Travay pe donn bal.  
Les mo reponn to bann kestion enn par enn.  
1. Si to sir to anvi  konstrir  to lavenir ar Michael pa ena okenn rezon kifer to bizen per ki dimoun pou dir. 
Mazorite dimoun koz nenport. Plis enportan ki tou, twa ek Michael zot bizen sir ki zot anvi konstrir enn 
relasion adilt ek dirab. Pa pran traka pou mama. Les sa dan mo  lame. Mo  pou atann bon moman pou kas 
lakle.  
2. Si to tutor finn rekomann twa pou enn Masters , mo pa trouv okenn rezon kifer to pe tike. Bliye problem 
lamone. Sa mo problem sa. Biznes ki papa finn kite pe mars bien. Bizen travay dir me plis enportan, trava y 
pe donn  bal. Ti pou bon si twa ek to bieneme zot vinn Moris pou donn mwa enn koudme apre to letid. Ena 
plas pou nou tou.  
Aster mwa mo ena enn zafer personel pou koz ar twa.. To rapel Devi, tifi Bhay Lalo? Li finn vinn enn zoli 
mamzel. Mo kone mo ena pres ke de fwa  so laz. Mo pa kone si lamour sa, si li selman enn atraksion fizik, ou 
sipa li zis enn pasion, enn latirans. Seki mo kone, mo pans li lanwit -lizour. Enn sitiasion fou net! Mo lespri dir 
mwa mo pe fane, mo leker pa dakor. Mo zis espere li enn santi man pasaz e. Pa fasil mo dir twa. Pli fasil 
donn konsey ki regle mo prop problem.  
Mo bizen kit twa. Fer konpliman Michael.  
Salam!  
Mo anbras twa bien for.  
Kavi.  
*** 
Alo Sunita, twa sa. … Kees talerla! Bonnfam ek bonom ti la. Pa kapav koz libreman. … Ki to di r? … Zot finn al 
rann vizit malad. Nou gagn tou letan pou koze. Kouma mo ti pe dir twa, Kavi … Hen! … Samem, Kachou, … 
wi, akoz li nwar zot apel li Kachou … Kavi finn oblize donn enn depozision lapolis komkwa mo pe fatig so 
latet. To kone mo papa pe met di fe lor li . Komik non? … To pa trouv sa komik? Mo trouv sa bien komik, 
8 
 lager ant de zom. Malsans mo finn al tas dan zot langrenaz. To kone, Kavi ek mo papa zot dan mem biznes 
me biznes Kavi pe prospere pandan ki biznes mo papa pe pil anplas. Ena enn rivalit e terib a nt sa de la. Fek -
fek la dife finn alim pli for ler 'sa Kachou la' finn aste enn 4x4 nef … ar tou opsion … zant kosmik, erkonn, 
CD, pawer -stiring etc. Lelandime ler mo pe retourn lakaz depi lekol li aret so kat -kat, dimann mwa si mo'le 
fer enn ti l etour ar li. San ezite mo rantre. Kikenn finn fer so mous ar mo papa. Pa bizen dir twa Sunita. Mo 
papa fou mwa enn bon savonaz. Pou tir mo kanet dan zwe, mo dir li ki Kachou ti fors mwa rant dan so kat -
kat. Mo papa obliz mwa fer enn depozision lapolis. Lap olis koum ans lanket. Kavi oblize rakont so zistwar 
pou sap dan dif. … Mo ti dir twa ki li dir ki mo fer zes obsenn pou eksit li? … Dapre mo papa sa. Kavi fer 
serman zame li pa finn dir sa. … Bien sir mo koz ar li. Mo pa kapav fer sovaz kan li koz ar mwa! …  Ki omwer k 
ena pou dime? … To pe koz tro vit. Donn mwa letan pou kopie. … Samem tou? Timama mo fer sa. Salam 
Sunita! Enn lot zour mo dir twa plis.  
*** 
Kavi, mo gran frer,  
Mersi pou to let ek tou lankourazman ki to pe donn mwa. Ki ti pou ariv mwa san enn gr an frer k ouma twa? 
Mersi mil fwa.  
Mo pa sir mo bien konpran to latasman pou tifi Bhay Lalo. Mo rapel li kouma enn zanfan setif, meg -meg. Li 
finn bizen bien sanze pou reysi anflam to nam. … Me seki to deside, samem!  
Dir mama mo finn resevwar so let. Mo pou ekrir li kouma mo gagn enn tipe letan.  
Mo anbras twa bien for,  
Pushpa.  
*** 
40, lari Garam Masala,  
Rozil  
15 Mars 1998  
Onorab Premie Minis,  
Government House,  
Porlwi.  
Misie Premie Minis,  
Mo ena enn konplent serye pou fer kont lapolis. Zot pa fer zot travay ko uma dwatet. Ena enn vwayou, 
kontrebandie ki pe rod kidnap mo tifi e lapolis pa'le fer nanye.  
Si sa kontinie zot pou fors mwa ekrir Sa Mazeste Larenn pou dir li repran nou pei parski nou ena enn 
gouvernman fos.  
Avek mekontantman,  
Lalou Lagli  
Alias Bhay Lalo . 
*** 
 
16 Mars 1998  
Kimanier Sunita,  
Zordi mo laniverser. Mo finn vinn mazer. Kan to pou pe lir sa let la, mwa ek Kavi nou pou bien -bien lwen. 
Kan toufann tengn lerla nou pou retourne. Twa bos tait, fer koumadir to pa konn nanye.  
Salam  
Madam Kacho u 
P.S Ast er detrir sa let la.  
9 
   
10 
 MEDAVI / PA FASIL!  
Kan Medavi ti pe retourn dan so vilaz apre plizier banane dan Kapital li pa ti realize ki kantite problem li ti 
pou ena. Latet ranpli ar nouvo lide, li ti finn sanz labitid, bataz, kiltir e li ti kwar ki lor vites li ti pou fer bann 
dimoun dan so fami ek so vilaz adopte so vizion modern. Lozik!  
Zour so retour tou dimoun ti pe atann enn gran dimoun kostim -kravat desann dan enn gran loto. Olie sa, 
enn dimoun abiye ar jinns, tisert ek blouzon ti rantre lor en n mobilet kouver ar lapousier ek labou ki li ti finn 
ramase lor enn parkour trwa zour.  
Preske tou so bann kamarad lekol ti vini sakenn lor so mobilet. Zot ti ole kone si Medavi pa ti finn tro sanze. 
Zot tou ti dakor ki li ti finn vinn bien drol. Andire, li  ti pe sey  fer tou pou fer dimoun amerde ar li. Kikfwa sa ti 
so manier pou fer so lenteresan. Me li ti res enn joker, enpe vilger me amizan. Toumanier dan Kapital laba 
zot manier ti bien lot manier.  
Pou so mama li ti toultan enn ero ki zame -zame ti fane. D epi lamor so mari, mama Medavi ti ena enn sel 
obzektif: fer tou pou so garson, enn zanfan inik. Kouma li ti finn gagn nouvel ki so garson ti pe retourne, vit -
vit li ti al prepar so lasam kouma prepar lasam nouvo marye. So garson ti so Bondie e li ti kapav vann tou s o 
bizou pou li.  
- Finn ler pou to marye, beta.  
- Pli tar nou koz sa.  
- Mo finn get enn zoli tifi pou twa. Bon tifi. Enpe fami ar nou.  
Medavi ti bos tayt. Kouma li ti pou dir so mama ki depi detrwa -zan li ti pe viv ar enn fam ki ti travay 
otesdele r e ki ti ansent. Sok samacharr! Me li ti kone ki li ti bizen enpe letan pou met so mama dan lekol. 
Me pou lemoman ti ena enn zafer ki ti pe fer so leker bat dan mole. Li ti bizen al rann vizit so tonton Karam, 
gran frer so mama ki ti, dan lepase, enpe kou ma so anz -gardien.  
Tonton Karam ti al pioner pandan deziem ger -mondial e kouma li ti enn gran debrouyar li ti reysi vinn enn 
serzan dan larme Britanik. Depi so retour dan vilaz, li ti vinn senbol progre e konesans. Enn selfmedmenn, li 
ti refiz koutim e man ier koze l ezot dimoun. Bann zenn ti kontan dir ki enn bonom Angle ti finn rant dan so 
vant. E lor la li ti kwar ki li ti kapav enpoz disiplinn militer dan lavi sivil. Pou Medavi, Tonton Karam ti enn 
lespri ki ti kapav kas somey -somey dan lakel lavi vilaz t i pe derou le. So lizie ti kouma foglait dan brouyar; li ti 
trouv seki lezot lizie pa ti pe trouve; li ti kapav dekouver seki pou lezot ti ankor dan marenwar. Li ti diferan. 
Medavi ti kone ki kouma li ti pou paret divan li, li ti pou koumans lir bann detay lor li ki ti pou met li touni. Li 
ti per ki so tonton pa ti pou trouv li ase evolie, ase diferan ar lezot. Fale pa ki so tonton ti santi ki li pa ti finn 
fer ase progre; ki li ti finn fel; ki li pa ti finn tous bit ki so tonton ti finn fixe pou li.  
Koze ki  long! Kou ma li ti paret divan so tonton, li nek ti zet enn koudey lor li e Medavi ti santi ki so lenz pa ti 
korek, so seve pa ti bien pengne, so mobilet pa ti lave, so soulie pa ti brose.  
Li ti anbras so tonton ki, komdabitid, ti pe lir enn vie nimero "Re aders Dige st". Lor enn ti latab kot li, ti ena 
enn vie diksioner ek enn vie liv gramer Angle ki li ti amenn ar li depi lot -pey. Li ti lir ar enn pengn fen. Okenn 
detay pa ti sape mem si sa ti pe pran li dis minit pou lir enn paz. Parfwa li ti telman konsan tre lor de tay bann 
mo ki li ti bliye get sinifikasion bann fraz, ousa paragraf, ousa pasaz.  
Enn entwision. Medavi enn kout sek ti koumans konpran lafors so tonton dan vilaz. Bien souvan li pa ti 
mem sey konpran ki ti pe pase. Enn ti detay frap li. Ala eski z ki li ti  pe rode pou monopoliz konversasion 
ziska ki tou dimoun, fatige par enn avalans parol ki personn pa ti pe konpran, ti donn li gagne. Ti detay 
ensinifian ti fer tonton Karam vinn king dan fami e dan vilaz.  
Zot regar ti rekrwaze. Tonton Karam ti re alize ki M edavi ti finn bien sanze. Ti ena enn ti zekler rebel dan so 
lizie. Ti bizen krak so lalinn vit -vit, anpes lopozision grandi.  
- Al bengne! E prepar twa pou hawann.  
- Awann!  
- Pa awann. Hawann.  
11 
 - Pa oumem ti pe dir ki tousa bann siperstision zis bo n pou sare t salte?  
- Gete mo garson. Pa parski ou finn lir gran -gran liv, pa parski ou finn viv dan Kapital, pa parski ou finn 
zwenn sipa ki gran -gran dimoun ki ou pou zet nou kiltir dan latrinn.  
Sa swar la Medavi, malgre fatig, pa ti kapav dormi. Li ti az ite, ti to urn agos -adrwat, ti tourn lor ledo, tourn 
lor vant; ti gagn so, donk ti tir moulton; ti gagn fre, donk ti ris moulton ziska manton. Bann zimaz 
mouvmante ti swiv enn deryer lot. Li ti santi ki so lavi ti pe deroule dan enn bobinn fren -perse dan en n trou 
san fon. Pa fasil! Dimoun ki pourtan li ti mari kontan ti pe vinn so gard -prizon. Ti bizen tir.  
Barlizour pal -pal ti pe desinn so nesans dans les. Lor sime, enn silwet ti pe pous enn mobilet pou pa kas 
somey kok lor pie zavoka. Ti bizen efase refer.  Pli tar, ler bann premie lalimier ti pe aroz lorizon, mobilet la, 
ki ti pe sarye dezespwar ek lespwar Medavi, ti pe fons dan direksion soley levan, dan direksion enn nouvo 
eseyaz. Pa fasil.  
KONFESION SHARAM  
-"Mazeste, prepar ou. Dan kenz minit seremoni pou beni o u kouronnman pou koumanse."  
- "Fer tou dimoun sorti al pran zot plas."  
Sharam, gran lider enn nouvo rwayom pwisan ole detrwa minit trankilite. Li bizen res tousel. Li finn gagn 
laviktwar me ena enn ti gou amer parla ki pe anpes li zwir s o sikse foul -foul.  
Deor, enn gran lafoul zom, fam, zanfan finn fini rasanble depi boner gramaten. Dimoun partou. Lor pie, lor 
bann batiman, lor miray. Zot tou ole get ar zot prop lizie enn gran moman istorik kot Prens Sharam pou vinn 
ofisielman Lerwa Shara m I, Fanal Lanpir S oley Liner. Bann pret dan zot gran rob kouler safran pe alim 
sandal, bril lansan pou pous movezer. Kot lipie tronn, zot finn enstal tou bann materyo ek lekipman 
lapriyer. Zot bizen beni tronn la, sirtou beni dimoun ki pou asiz lor la, e si zot konn fer ple zir zot kone ki zot 
pou dan bien. Kan tronn ek hawann koun marye pike, jab oblize kas pikan e rengn lor ek safran vinn eternel. 
Tou dimoun eksite; lafoul, bann diniter, bann envite espesial, bann reprezantan diferan group relizie. Sef 
protokol pe gagn kong olo. Tou dimoun santi zot plis enportan ki tou dimoun e pe rod asiz plis pre posib ar 
tronn. Ena finn mem amenn zot zanfan malgre ki envitasion ti bien presi: kart la ti valid pou zis de dimoun, 
Madam ek Misie. Komdabitid sakenn pe rod s o bout e depi bien zenn bann zanfan bizen aprann sa.  
Prensipal konseye sekirite pe yam detrwa ki dapre so ransengnman zame ti dan kote Prens Sharam. Zot ti 
toultan pe mars ar lopozision. Lor vites zot finn sanz mouyaz. Bizen kompran zot. Lavi dir. Bizen ko nn vey 
tonbaz. Same m apel lentelizans. Lotorite pe fer so travay; lafoul eksite; bann diniter pe transpire; lansan pe 
sey pous loder; petal fler pe kwi ar saler. Bann pret pe ale -vini. Zot lotorite pe kontrol baz. Me lwen laba, 
deryer bann pie, deryer bann  batiman, lwen dan fon lor enn kolinn enn lamas imans entousab pe sey 
devine ki pe pase. Zot kone ki pou zot, lerwa vini, lerwa ale, nanye pa sanze. Finn deklar Plas Kouronnman 
zonn enterdi pou zot me kouma tou dimoun zot kirye, zot anvi kone ki pe pase, k ouma douniya pe der oule. 
Dimoun bizen fennsifer.  
Sharam pe reflesi. Kikfwa Sharwann ti ena enpe rezon. Pa kapav bliye ki Sharwann, Lerwa rwayom Dife, ti 
enn gran entelektiel, enn gran patron lar, enn dimoun ki ti pas laplipar so letan dan so prop libreri, libreri 
plis ekipe lor zot planet. Bann dirizan lezot planet souvan ti pe vinn get li pou gagn so konsey. Me pa ti ena 
plas pou de lider. Swa Sharwann, swa Sharam. Pli for, pli malen ti bizen balye karo. Pa gagn drwa les 
emosion dominn larezon. Sh arwann ti envesti dan kiltir . Seki envesti dan zarm limem pli malen. Pov 
Sharwann. Pourtan pa ti fasil. Lepep ti kontan li. Me zot ti vinn mou parski zot lider ti tro protez zot; ti donn 
zot labitid gagn foul konfor san gran zefor. Sharwann so bonker final man ti anpwazonn so desten.  
- Mazeste, larenn pe dimande si ou finn pare.  
- Dir li mo vini la.  
Larenn Shidjouta ti zwe enn gran rol dan sa zistwar la. So temwayaz ti vir lopinion piblik anbalao. 
Temwayaz? Sharwann ti kapav fer enn zafer parey? Shidjouta ti  rod sikann ar li? Pa enport an. Ti bizen itiliz 
sitiasion la e Sharam pa ti tike ditou. Ti bizen chombo lokazion la e li ti chombo li. Dan Rwayom Dife, viol ti 
konsidere kouma pli gran krim parski sivilizasion Sharwanntann ti rezoud boukou problem ant de s ex. 
12 
 Sharam panse ki li pou b izen dimann so bann konseye gete ki bann pratik bizen mentenir ek ankouraze dan 
nouvo rwayom planeter kot tou bann frontier politik finn fini efase. Kimanier pou efas bann frontier sosial? 
Ki pou fer ar bann entousab? Kimannyer Sharwann ti rezoud sa proble m la?  
Larenn akonpagne par so bann damdoner rantre. Li kouma lesiel kan tou bann zetwal ek bann satelit 
kominikasion alime -tengn, alime -tengn; kouma enn fedartifis ar kouler mazik. So bann bizou provok leklips 
lizie. Pou Sharam pa ena katakata. Tou bann mw ayen bon pou rant dan bit. Li kone ki rimer ki pe fane lor 
Sharwann fos net me li pou servi sa zarm la pou konsolid so pouvwar. Pa ena plas pou konsians.  
So larenn trap li bradsou e zot sorti. Lafoul deor akeyir zot ar kriye, ap lodisman, sonn -petar, jal -dolok, 
ravann -maravann. Lepase finn efase. Sharam get otour li, fer enn sourir. So sourir pa pou personn me pou 
so ti ezitasion talerla kan li ti pe reflesi lor sipa bizen, sipa pa bizen. Li sakouy so latet dousman. Lafoul kriye, 
sote -pile. Me li pa pe komin ik ar personn. Li zis pe panse: seki gagn lager limem li ekir istwar. Malsans pou 
twa Sharwann. Dife ki pirifie finn vinn dife ki brile.  
BOURRBAK EK RENAR  
Tou dimoun dan landrwa ti pe dir ki Bourrbak ti enn lakrem kouyon e si kouyon ti enn laliann li li ti pou so 
kanbar. Li vre ki li ti pe fer bann zafer drol ki ti pe fer mwa gagn riye. Par ekzanp enn zour li ti lor pie koko e 
li ti kriye “mo zete?”. Mo ti kwar li ti pe zet enn grap koko. Mo ti dir wi. De segonn pli tar li ti p e dibout 
divan mwa. Kouma en n sat li ti tom lor so de lipie.  
 Li ek Renar ti al lekol ansam. Bourrbak ti toultan deryer midi e konper Renar ti divan -divan. Renar ti enn 
gran malen, debrouyar, triyanger, mardayer. Si li ti trouv sime zegwi difisil, san ezit e li ti pran sime zeping e 
finalman li ti rant dan so bit. Bourrbak li, li ti kapav aret enn tren pou les enn kabri travers rel.  
 Plitar Renar ti rant dan biznes e koumans fer politik. Bourrbak li, li ti marye ar so vwazinn vev pou okip 
bann orfelen.  
 Toul ede ti ena mem pasion: foutb orl. Sakenn ti ena so prop lekip: Bourrbak 11 ek 11 Renar. Lor laplenn zot 
ti kouma sat ek lisien me lor lafors zot ti toultan dan balans. Enn ti gagne enn kou e lot ti gagne lot kou me 
toultan par enn ti lekar. Me ant sa de lek ip la ti ena enn gran difera ns. Renar ki ti ena kas ti aste tou bon 
zwer dan landrwa. Dan Bourrbak 11 , bann zwer kouma antrener ek siporter ti galoup pou lamour foutborl. 
Dan gagne kouma dan perdi zot ti tonbe -leve ansam. Sa ti fer Renar trouv zekler. Li t i bizen trouv sime pou 
kas k onte bann bourrbak. Kouma li ti bien cham ar bann dirizan politik ek federasion foutborl ki li ti pe 
finanse ar so prop lamone, li ti fer pas enn regleman pou enterdi bann lekip kot bann zwer tro pros. Enses 
dan foutborl li ti enn zafer imoral. Pa ti kapav  tolere. Bann bourrbak zot ti dan mem ti landrwa; parfwa 
vwazen; parfwa fami; setaki ti konn setaki. Dapre nouvo regleman zot relasion foutborl ti ensestie, bien 
malang, kont moralite piblik. Dimoun pros pa ti gagn drwa bat boul  ansam.  
 Bann bourrbak ti ob lize kas bann, disoud zot lekip. Ennde ti gagn plas dan segonntim 11 Renar. Bann match 
ti vinn mos, mosad, rann. Malgre ti pe pey dimoun pou ranpli stad, graden ti toultan vid. Marsan pistas ek 
dalpouri ti prefer kontinie biznes  lor Laplas Lagar.  
 Eleksion  ti pe koste. Normalman bann bourrbak pa ti kas latet parski tou dimoun kone seki met for ti gagn 
for; bone blan ti ranplas blan bone; blan bone ti ranplas bone blan.  
- “Virkitourn -tournkivir”, Bourrbak ti kontan dir.  
 Enn tanto  plen lete kan fey lor pie ti refiz bouze telman letarzi li ti nisa, detrwa bourrbak ki ti pe zwe romi 
dan zot klib (Bourrbak 11 ti vinn Lasdepik Kahanke). Enn ladan dir enn kou san panse:  
- Kifer nou pa met Bourrbak pou reprezant tou bourrbak?  
 Kouma lapi pi koze la fane: Enn Bourrba k Pou Tou Bourrbak. Ler Renar tann sa koze la, li kas enn gran riye. 
Pa dir mwa! Bourrbak dan Lasanble Nasional? Ki sa pei la pe devini?  
 Bourrbak pa ti pou aksepte poz kandida. Li ti prefer okip so fami ki ti pe grandi. So mada m ti anvwadfami. 
Me ler li t i tann koze foutan, gra ek ensiltan li ti desid pou manz ar Renar. Akoz so vantar Renar ti grat ledo 
maler. Mach la ti enn dror. Kofor (senbol Renar) ti gagn so depite landrwa e lantonwar 'si ti reysi eli so 
depite. Bourrbak ti rant dan konsey. Samem kouma nsman so maler.  
13 
  Li ti oblize zwe ewe. Lor laplenn Renar; dapre lord ek regleman Renar -Pawer. Dousma -dousma Bourrbak ti 
koumans perdi so idantite. Li nepli ti kone ki vre -vremem li ti ete. Bann bourrbak 'si ti koumans trouv flou . 
Renar koumans ramas zot da n so kofor, met zot dan so pos. Ler Bourrbak koumans realize ti deza tro tar. Li 
ti fini perdi dan lakour kouma dan karo.  
 Enn tanto ler li ti retourn lakaz enn gran sok ti atann li. Ni fam, ni zanfan. Lor latab enn zafer bizar. Enn let 
ouver e lor let la enn lantonwar an kristal anbalao. Ar so koup anba ek so pasaz lao, li ti kouma enn santral 
nikleer. Li ti avans lantonwar pou lir let la.  
 “Bou rrbak , mo koko,  
Lontan mo ti ena mo Bourrbak, enn dimoun extra. Aster li finn vinn renar. Ayo, mo Bourrbak finn f onn. Si to 
zwenn li, dir li nou kontan li, nou bizen li me pa renar dan lapo bourrbak.  
Kontan twa!  
To bieneme”  
 Ar lakoler li ti trap lantonwar  ki ti al kraz lor miray dan enn lamizik lanterman.  
 E depi sa zour la li ti koumans bwar. Li pa ti bizen lantonw ar parski li pa ti aste larak par topet me par lit.  
 Enn swar bann vwazen ti tann enn explozion. Zot ti kwar ki kikenn ti sonn enn kanon pou fer lisien sove.  
 Lelandime gramaten ler servant rantre li ti trouv Misie Bourrbak dan enn basen disan, enn revolve r akote.  
FENNSIFER  
- "Rachel, si to fer bon zanfan , nou pou amenn twa fennsifer, Dimans."  
Sak fwa ki mo ti tann sa kalite koze la, mo ti santi ki ena marday. Toule -zan ver mem peryod depi ki mo ti 
koumans rapel, nou parwas ti organiz so 'fennsifer aniel '. Mo mama ek mo papa ti de mam enportan dan 
komite parwas. Amizir fennsifer ti pe aprose, eksitasion ti pe monte; komite parwas ti pe zwenn pli souvan 
e Monper ti pe pas boukou letan kot nou parski nou lakaz ki ti ase gran ti servi kouma kartie zeneral 
organizasion fennsifer. Parfwa kan mo papa ti pe boude , mo ti gagn lenpresion ki pa zis fennsifer ki ti pe atir 
Per Christophe kot nou. Mo mama (so nom Madras ti Parvedi e so nom batize ti Ghislaine) ti toultan kone 
kimanier fer riye touf koler.  
- Non do ta , li pa enn Tartif.  
- Normal to pou pran so par.  
- Ki pran so par? Si li bouz traver, mo tay so palto ... so soutann mo'le dir.  
Enn riye for kouma loraz ti travers lagorz mo papa. Tansion ki ti pe menas armoni ti fizet. Apre sa mo pa ti 
tann nanye plis l or sa topik la. Sak fwa mo papa ti get Per Christoph e, li ti fer enn sourir. Koumadir li ti pe 
get mo mama tay -tay so soutann.  
Dan group organizater fennsifer, ti ena enn madam anviron karant -an ki pli tar ti fer mwa pans Wife of 
Bath. Li ti bien portan, e nn labous bien sexi. Enn ti fant ant de ledan divan ek enn ti tourdey ti donn li enn 
sarm spesial. Sa madam la ti konn fer zom dans tig.  
- Fode pa to per zot, Rachel. Kan to vinn gran fer kouma Matant Hortense. Fer zot trouv zekler.  
- Hortense, pa met mov e lide dan latet sa piti la, mo mama ti kriye.  
- Ghislaine, enn tifi douz -an bizen konn bar gorl e fer sa bann zans la rente.  
Matant Hortense ti enpe sef sirk dan rakont jok sale. Amizir letan ti pe pase e ti bizen fer vit parski zour Z ti 
pe aprose, so b ann zistwar ti pe vinn sitan sale ki parfwa mo mama ti oblize trouv enn exkiz pou dir mwa al 
dan mo lasam. So lavwa ti telman for ki mo ti pe tann tou. Me mo pa ti pe konpran kifer tou dimoun ti pe 
riye. Parfwa zistwar tris fer gran dimoun riye, pa vre? Ta nzantan Per Christophe ti fer sanblan zene me 
Matant  Hortense pa ti larg li.  
- Ki ou fer pou deblok ou leren Monper?  
14 
 - Hortense to pou al brile dan dife lanfer!  
- Omwen laba ena enpe saler.  
Tou dimoun ti riye. Bien pli tar ki mo ti konpran kifer.  
Mo kw ar fennsifer la ti enn sikse parski tou bann respons ab ti zwenn apre fetdenwi pou selebre. Ti ena 
detrwa boutey (don bann bienfeter) ki pa ti gagn kliyan. Pli tar mo ti konpran ki bann organizater pa ti met 
zot dan sirkwi parski bon kiksoz pa kapav servi p ou nouri koson. Omilie lanwit ler mo somey kase mo t i tann 
lavwa zom -fam dan lazwa. Lelandemen ti ena enn ta boutey vid dan salon. Mama ti pe plengn malad -latet.  
*** 
Mo ti grandi dan lanbians fennsifer. Mo ti fini par kwar ki lavi ti enn gran fennsifer. Le r mwa ek mo frer ti 
fini nou letid liniversite e nou  ti vinn seki sa lepok la ti apel bann gradie (aster dimoun prefer servi mo 
kouma profesionel, konsiltan etc.) mo mama enn swar ti dir nou ki aster ki li ti finn vinn lib, li ti pe rant dan 
politik. Pa ko ne kifer, mo papa ti foul dakor ki so madam fer poli tik. Mo ti ena enn ti soupson ki sa ti sel 
fason pou li gagn enpe lape dan lakaz. Amizir laz rantre, mo papa ki ti enn tabardenn ti pe vinn trankil e mo 
mama ki ti trankil ti pe vinn tabardenn. Enn zafer ormonn dapre mo frer.  
Donk mo mama, enn Madras batiz e, ki ti sanz relizion pou marye ar mo papa, ti rant dan politik ... parski sa 
lepok la ti ena enn mouvman plas rezerve pou bann madam dan sak parti. Ti bizen trant poursan depite -
madam, trant poursan min is-madam, trant poursan permsek -madam. Trant poursan  ti vinn enn sif mazik. 
Mem mo pa ti tro dakor ar tousa mo ti prefer pa dir nanye parski mo ti sir mo mama ti pou dir ki mo reasion 
anti-fam ti akoz mo ti lesbienn. Sa ti toultan so gran argiman kan mo pa  ti dakor ar so lide politik. Me mo ti 
bizen aksepte ki anzeneral so lide lor diferan oryantasion sexiel ti bien progresis. Li ti zis sagren ki mo pa ti 
pou donn li 'zoli -zoli tizanfan'.  
- Mo va adopte 'Ma!  
- Pa parey!  
Peryod eleksion zeneral ti enn maha -fennsifer long -dire. Oriflam, bandrol,  sante swa -dizan angaze, video -
klip, miting, dek briyani, tonbola, tirazosor. Lepep admirab ti dan mangann. Bann zafer bizar ti vinn normal. 
Bann ki yer ti lao -lao lor zepol lepep, ti pe grene kouma fri kont -sezon. Pi r ki tou, enn kandida -madam ti pe 
apel so adverser, enn kandida -zom, 'famdelane'. E lafoul ti pe sote -pile, sante -danse: 'ipipip famdelane; 
ipipip famdelane ...'  
Drol! Pa ti ena trant poursan lider -parti -madam? Zom ti pe kontrol partou.  
- Aret tir lay, R achel! To nek rod lipou poul.  
Mo mama ti vinn Madam Minis Zafer Fam ek Fami. So bidze ti pli finn ki papie mouslinn, preske transparan 
kouma selofann. Me mo papa ti ere parski preske zame mo mama ti lakaz. Me enn zour Madam Minis ti 
rant lakaz ar laraz. Li  ti zour so Premie Minis e ti donn so demision.  
- To ti ena rezon Rachel. Bann zom kwar ki nou bann poupet doukia! Mo kwar mo'si mo pou vinn lesbienn.  
Mo papa ki ti pe lir lagazet, sap lor so sez tonbe.  
Lane ale, lane vini, lavi ti pe deroule kouma enn t i kanal dilo ki sarye ti lapli  depi montagn ziska lamer. Mo ti 
bliye fennsifer net. Enn gramaten boner telefonn ti sone.  
- Rachel, to kapav vinn lakaz?  
- Ena problem 'Pa?  
- To mama ... dan so somey.  
Ala fennsifer rekoumanse! Depite, minis, ansien koleg  ki ti disparet, zournalis -mersener ki ti fann labou lor li 
... anfen zot tou sa bann dimoun onorab ek admirab ti pe fer lake pou poz enn kouronn fler kot so lipie. Mo 
mama dan sel sari ki mo papa ti donn li (li ti donn enstriksion anvlop li dan sa sari la  zour so dernie vwayaz, 
sirtou  ler pas legliz) ti kalm lor so kanape. Enn kou mo ti kwar ki li ti leve pou fou enn klak Premie Minis ki ti 
fer tou dimoun avanse pou li depoz enn kouronn fler kouler so parti. Ti mo limazinasion sa!  
15 
 Si li ti fer li, mo pa t i pou trouv sa drol. Samem ape l Parvedi -Ghislaine.  
Oktob 2003  
SO SEMBOU  
Tamby fer enn rev. Divan so lizie kot lipie enn larkansiel, ena enn sembou an lor masif, dekore ar diaman ek 
perl rar. Sembou la ki plen ora ar dile ek dimiel koz ar li.  
— Tamby, T amby depi lontan mo pe rod twa . Degaze vini koko avan mo dile kaye, ... avan mo dimiel vinn 
rans.  
Ler so somey kase Tamby tann so prop leker bate telman eksitasion finn may li. Li sir aster li pou koumans 
viv enn lot lavi. Enn lavi extra. Plis nisa ki dan fim jalsa. Dile ek dimiel agog o dan sembou an lor masif dekore 
ar diaman, ribi, safir, mama perl.  
Boner gramaten, avan soley poz so lalev lor lorizon, san mem dir so fam, Savitri, ki li pe ale, san mem verse 
pou get Trishni dan so ber, Tamby trap sime zegw i, fons drwat pou rod larkansi el spesial sembou laba kot 
soley al bwar dilo. Eksitasion angourdi so lespri ki pe rev douser zwisans ek zwisans douser. Nanye nepli 
ekziste apart li, li ek limem. Fini traka, fini problem, fini lamerdman!  
Ep! Lor so sime enn gorz profon koup antraver. Ler  li verse pou gete li gagn vertiz. Li kone li bizen desann 
dan vant marenwar pou ki apre li mont ver lalimier. Li chombo so kouraz ar de lame e koumans desann. 
Brans ek rasinn donn so lipie mordan, anpes li glise; fey lalwes e k pikan loulou rey -rey so lapo . Li kontinie 
mem so ladesant. Ler li ariv anba, nouvo problem lev latet. Larivier rapid; kouran for. Otour li enn ta ti 
kaskad e lalimier soley pe desinn larkansiel ar lapousier dilo. Li get kot zot lipie. Peyna sembou. Ki po u fer?  
Bizen travers larivier e remont lapant. Tamby santi lafatig kabos so ledo, kraz so zepol me rev sembou an lor 
masif, rev zwisans eternel remont so moral. Li rode, rode, rode ziska li zwenn enn landrwa kot bann ros 
andeor dilo permet li traverse. Li trouv enn santie ki dimoun , ki vinn lapes kamaron ousa ki vinn sers lerb , 
servi. Li grenpe -monte lantman. So zefor mwen fatigan. Andire li pe gagn labitid fer zefor. Ler li ariv lao lor 
rebor gorz, li vire pou get deryer. Enn trou nwar. Li pa konpran kouma  li finn reysi sap ladan.  
Li get drwat divan li dan direksion soley kousan. Lwen laba li sir li pou trouv so sembou an lor masif, 
sembou ranpli ar dile ek dimiel. Li kontinie so traze, travers montagn, vale, dezer. Enn pa swiv lot, li kontinie 
so larout. L i zwenn larkansiel par ta me s embou nayba. Li kontinie, kontinie, kontinie ... Lor so larout li 
zwenn boukou dimoun: madam, misie, tifi, garson, zenn, vie, bonom, bonnfam.  
Enn zour li zwenn enn sadou ki fer li aprann par ker enn long manntra. Zoli manntra me rev sembou kas tou 
pake. Li  kontinie so resers. Li avanse mem. Fatig aster fer bay ar li. Li trenn so lipie pou marse.  
Drol! Kouma enn larou ki finn fer enn foul letour, li trouv divan li seki li ti kit deryer li. So lakaz. So lipie nepli 
tini li. Li to m pouf kot rasinn dan lonbraz so pie lila. Li perdi konesans. ...  
Dan enn demi lizour li tann poem sadou:  
LALIMIER  
1 
Dan lizie kler mo bieneme mo kontanple to lalimier,  
Dan transparans so lizie kler mo plonz mo nam dan profonder;  
Dan profonder so transpara ns mo rod partou to lalimier  
Me transparans so lizie kler li laparans to lalimier.  
2 
Dan sourir kler mo de zanfan mo rod konpran tou to grander;  
Dan inosans zot sourir kler mo plonz mo nam pou dekouver  
Kot lenerzi to lalimier pran so nesans dan liniver  
Me inosans zot sourir kler li laparans to lalimier.  
3 
Dan lesiel kler mo get soley pou apresie to lalimier,  
16 
 Dan so pwisans enkandesan mo plonz mo nam pou rod trouv kler;  
So lalimier enkandesan bril mo lizie, tengn lalimier  
Pwisans soley li laparans vre lalimi er nou liniv er. 
4 
Dan sante kler zwazo kouler mo sey atrap to lalimier;  
Dan rezonans zot sante kler mo plonz mo nam pou sey trouv kler;  
Dan lalimier zot rezonans mo rod partou tras to grander  
Me rezonans zwazo kouler li laparans to lalimier.  
5 
Dan parfen kler bann fr i ek fler mo sey mazinn tou to grander;  
Dan lekzistans zot parfen kler mo plonz mo nam dan profonder;  
Dan profonder zot lekzistans mo sey tchombo to lalimier  
Me lekzistans zot parfen kler li laparans to lalimier.  
6 
Pardon Senier, dan tousala mo  pa finn tro uv to lalimier.  
To lalimier li ti lamem, me mo lizie pa ti trouv kler.  
To tousala, to plis ki sa. Pou konpran sa bizen leker.  
Bizen senser pou dekouver vre lalimier nou liniver.  
 
Malgre so febles li fer enn zefor pou ouver so lizie. Enn zimaz f lou dousma -dousma vinn pli kler. Kot so latet 
enn zoli fam, so tibaba dan so lebra pe priye, pe dimann Bondie sov so lavi. Savitri? Wi Savitri ek Trishni dan 
so lebra pe vey li, anpes maler may li dan lak. Tousa letan la so sembou an lor masif, dekore ar d iama n ek 
perl, ranpli ora ar dile ek dimiel, ti la koste ar li me li pa ti konn gete.  
Me 2003  
LANTONWAR  
KOUMANSMAN RATE  
Pou tou dimoun enn lantonwar se enn enstriman ki nou servi pou transfer enn likid depi enn resipian ziska 
enn lot. Dan laboutik Kapta nn ti servi enn lantonwar monte lor enn laponp pou tir dilwil depi enn barik e 
avoy li dan enn ferblan pou servi kliyan; dan lakanbiz ti servi enn ti lantonwar plastik pou vers trwa topet 
dan flakon spesial ki Tonton Kontantapsozafer ti donn mwa toule -tanto po u al sers so meksinn; mo mama ti 
servi lantonwar pou vid dilwil dan boutey ousa petrol dan lalanp. … Mo mama ti osi kontan dir ki nou 
vwazen Tonton Soopaya ti bwar kouma enn lantonwar. Li ti vinn koumadir pandil nou sime. Ler li ti pas kot 
lakaz mo mam a kriye: “Zanfan, finn ler pou al fer devwar. Tengn sa televizion la! Finn fini set -er.” Labivet 
dan kwen lari ti oblize ferme zis set -er. Tonton Soopaya balot -balote retoun lakaz, bat so fam, al dormi. 
Bien zenn so lefwa ti vinn konpot. Zour so lanterman mo t i kwar ki so fam ti pou montre so soulazman. Me 
non. Li ti plore parey kouma enn fek -vinn -vev ti bizen plore.  
 Me expresion pas dan lantonwar ousa tas dan lantonwar ti pe manz mo krann red. Pa ti pe gagn lizour. 
Bernadette, pli vie libreri dan landrwa,  pa ti pe kapav donn mwa enn repons kler. Mo ti konpran pas dan 
ben, pas dan pake, tas lor poto, tas dan sek … Me mister total otour pas dan lantonwar ek tas dan 
lantonwar.  
 Dan nou landrwa - (Kifer mo dir landrwa me mo pa dir vilaz, lavil ousa pei? Parski  mo landrwa ti vilaz, lavil, 
pei, rezion, kontinan, planet melanze.) - ti ena pli gran varyete dimoun ki ena varyete plant dan zarden 
Pamplemousse. Kikfwa li vre ki Bondie ti fer Moris avan e lemonn apre. Pou seki konn gete, mo landrwa ti 
enn katalog kot t i ena tou kalite spesimenn rar ek komen, komik ek trazik, fos temwen ek vre temwen; enn 
ansiklopedi pou etidie konportman. Par egzanp, dan paraz mo lakaz ti ena … Taler mo rakont zot.  
 Ena dimoun koumsa. Depi zot nesans mofinn protez zot. Ena koz koze dest en, ena dir ki sa bann dimoun la 
zot marsand zot maler. Pa kone ki vre, ki fos. Enn zafer ti paret kler. Anita Napani ti tas dan lantonwar dapre 
mwa me Bernadette dir mwa li pa dakor. Zame mo rezenbe kan Bernadette dir kiksoz. Li finn viv plis ki 
katroven -dis banane; li finn konn boukou deroulman, boukou marday 'si.  
17 
  Anita pa ti al lekol parski so mama ti bizen li pou vey tibaba; bien zenn li ti zwenn tase dan sime kann - 
sirdar ki ti may li pe koup latet kann pou donn vas manze ti fer li gout so prop lazis tis e sa pa kapav dir 
personn; li ti marye me lelandime ti retourn li lakaz mama parski marsandiz pa ti bon; enn sans lizinn ti pe 
ouver enpe partou. Malgre ki sak kenzenn li ti met pous pou pran lapey, li ti bon dan travay. Me ler li gagn 
karant -an so liz inn ti ferme e li ti tom lor lapay parey kouma enn fwa dan sime kann.  
 Misie lemer ti dir ki li pou bizen retourn lor ban lekol pou aprann enn nouvo travay. Zame li ti al lor ban 
lekol. Kouma li ti pou retourne? Aprann nouvo travay? Nouvo masinn konplike? Kara nt-an? 
 De zour pli tar so lekor ti pe anpandan ar so sari maryaz lor enn brans pie mang dan bor sime kann kot enn 
fwa sirdar ti fer li santi pwa lotorite.  
 - Ou pa trouve Matant, li ti rant dan koup lantonwar me li pa ti kapav pas dan ouvertir tinel p ou desann ver 
enn lot lalimier?  
- Non, mo garson. Li pa ti reysi rant dan koup lantonwar; li ti tom akote. Pa mem zafer. Kikfwa so nesans 
mem ti enn erer. Arive  sa! Les mo rakont twa seki ti ariv Molol.  
- Molol?  
- To pa konn li. Nek ekoute. … Molol ti enn zanfan inik, gate -pouri so paran ki ti dan extra -bien. Enn zour li ti 
pe zwe dan lakour. So boul ti roule, al dan sime - kikenn ti bliye ferm laport lantouraz. Zanfan la ti galoup 
deryer so boul. Enn loto ti pe pase atout vites … Molol pa ti pase, ni tase.  Li pa ti ankor mem koste ar 
lantonwar. Bliye to lantonwar, mo garson. Lavi pa enn lantonwar. Li enn boul ron lor enn laplenn kare. 
Toultan mo bonom ti pe dir s a. 
 Bernadette riy so riye spesial kan li trouv kiksoz komik divan so lizie. Kan sa arive prefer  pa rod plis parski 
so riye vinn pli for e kouma enn lapipi tou dimoun pou gagn riye.  
 Me doutans ti res dan mo latet. Mo pa ti 'le tir dan mo latet ki lekzista ns li enn lantonwar kot swa nou 
pase, swa nou tase. Ena so letan dous kan nou naz dan koup lao; ena so letan dir, difisil, plen ar tourman ler 
nou desann dan koulwar sere kouma orfelen dan lasemine -dinwar -partou; ena letan lespwar ler lalimier 
koumans pwen te dan fon tinel; ena letan selebrasion ler anfen nou rant dan nouvo lalimier, retrouv balans, 
lazwa ek dinite. Si nou pa kapav rant dan pasaz sere, nou bat -bate ziska nou koul dan fon koup e tas lor 
parwa; si nou finn rant dan pasaz me nou pa konn trase, dinwar touf nou e nou tas dan zwen.  
 KOUMANSMAN LAFEN?  
- Get sa bwat la! Lantonwar finn bouse.  
- Lantonwar pa bouse, 'Ma.  
- Mo dir twa.  
 Ler mo al gete mo fer mo fanor. Sirman tenk la finn plen e petrol pe refoule.  
- Gete si to pa'le kwar.  
 Mo verifie tenk lalanp petrol. Li vid. Mo get dan trou lantonwar, mo trouv lot kote. Mo met dan direksion 
soley  e enn reyon lalimier rant drwat dan mo lizie. Drol sa! Enn lot zafer drol. Ler mo apiy koup lantonwar 
lor mo lizie tou bann zafer dan lot bout pasaz paret pli piti. Mo vir lantonwar anbalao e tou vinn pli gro. Mo 
met lantonwar anba robine. Enn gout dilo p a pase. Mo mama dir mwa,  
- Amenn sa kot Ton Paya; dir li zet enn koudey. Sa lantonwar la pou fer mwa vinn fol.  
 Pou nou dan landrwa, Ton Paya ti enn enzenier ferblan. Li souy so linet ar so pous, ekzaminn tou bann 
pwen lasoudir; plonz lemesan lantonwar dan  enn kivet dilo pou gete si ena fit. Ban n tiboul ler monte par 
santenn. Mister. Ton Paya grat so kokorong. Enn zafer bien drol. Bizen pous jab. Li fer enn lapriyer. Avoy 
lemesan lantonwar lor miray e olie li tom anba ar enn son lamok kabose, li koumans ben n ar vites ek lafors 
ogmante. Li flonn l ao, anba, agos, adrwat, sirlekote. Enn danze piblik kouma bal perdi. Mo plonz dan enn 
barik pandan ki Ton Paya ranpe , al anba enn ti latab. Komie letan nou ti bos tayt sakenn dan so kwen, mo 
pa kone. Me seki ti extra  se ki lantonwar dan so vwayaz ant plafo n, sali, miray ek bann diferan obze ferblan 
ti pe zwe lamizik. Enn lamizik melanz kot jaz, sega ek bangrra pe rann zariko alamanier Thelonius Monk.  
18 
  - Beta, ena movezer ladan! Nou al get Mame Singa; dir li tir so rot en bazar pou fer movezer fane.  
 Me lamiz ik lantonwar pa'le arete. Okontrer bann lezot lartik (larozwar, bake, kivet, ferblan, seo, touk, 
lamok, goble, lasiet, bwat ek lezot) koumans enn bale modern sou direksion lantonwar.  
 - Ton Paya! Oja ousa mazik?  
- Mo kwar mazik, beta.  
- Nou'nn tas dan lant onwar, tonton.  
- Non beta. Nou'nn gagn nouvo profet. Anou swiv lantonwar.  
 San atann lezot, li koumans trase parey kouma lantonwar. Vie bonom Paya fer koustik oralanti, mars lor 
plafon, sote -tourne kouma enn boul ten is. 
 - Vini beta. Fasil mo dir twa. Nek les lagam sarye twa.  
 Enn vag son ritme sarye mwa. Mo monte, mo desann, tourne -vire dan lezans zwisans prop. Ki ti pou dir: 
senfoni lantonwar ferblan?  
 San atann, enn kout sek, lemesan lantonwar aret so vals, zet so lekor dan mo lame. Tou mouvman bale 
arete. Ton Paya dir mwa:  
- Degaze, met li anba robine, gete si li'nn debouse.  
 Mazik fonn. Dan mo lame ena enn lantonwar senp kouma nenport ki lantonwar. Mo retourn lakaz, met li 
dan lame mo mama. Li met so tib dan tenk lalanp e so koup aval petrol ar lapeti z iska ki boutey sek.  
LAFEN ZWENN KOUMANSMAN  
Bien bizen al koz ar Bernadette. Mo bizen rakont li zestaz lantonwar petrol mo mama. Ki bizen fer kan 
lantonwar vinn sef sirk; kan lantonwar tap tanbour, fer bake danse.  
 Bernadette ti dan so lakwizinn, pe prepar kat-kat friyapen.  
- Asize mo garso. Enn timama kat -kat pou pare. To manz enpe.  
- Mo pa fen. Mo gagn traka.  
- Traka? Enn zenes frengan kouma twa? Ki traka?  
- Lantonwar!  
- Ankor lantonwar?  
- Mo'nn tas dan lantonwar.  
- Non. Lantonwar finn tas ar twa… To kone,  mo garson, enn lantonwar li rann tou seki li pran. Okontrer li 
donn enpe plis. Li rann servis. Laplipar dimoun nek konn pran me pa konn done. Mo kwar lantonwar petrol 
to mama ti ole dir twa sa.  
- Kouma ou kone? Mo p ankor dir ou.  
- Mo kone, samem tou. Lantonwar pe dir twa fer kouma li. Zwe lamizik pou fer lemonn danse, met lazwa 
dan leker. Lavi li pa enn lantonwar. Li plito enn boul ron lor enn laplenn kare. Me ar to lespri lantonwar to 
kapav fer diferan form ek koule r sante, danse ansam.  
REKOUMANS PAR KOUMANSMAN  
Si Anita Napani ti apel Enapani; si Misie ek Madam Enapani ti panse ki tifi kouma garson ti bizen konn lir ek 
ekrir zot lang maternel e gagn bon ledikasion; si sirdar pa ti servi pouvwar labraget; si lamour ti  lib ek 
responsab, enn zenn ti madam  pa ti bizen met pandi ar so sari maryaz. Si ti pran prekosion ferm laport 
latouraz e si sofer ti roul dousman e ar prekosion ti Molol ti pou vinn gran Molol. Si …  
 Pourtan lantonwar ti la tou sa letan la. Li donn tou se ki li gagne e azout enn ti plis lor la. Pa kapav tas dan 
lantonwar. Kan pas dan ben lantonwar, nou vinn pli gran, pli for si nou kontan done.  
 Mo kwar mo'nn konpran aster. Mo kapav koumanse kot bizen koumanse.  ( Zwen 2003 ) 
19 
 DOKTER KALIPALEND  
Lontan, bien -bien lontan, avan ki ti donn li nom Jeriko , nou planet ti apel Kalipalend e dan Kalipalend ti ena 
enn dokter ki tou dimoun ti apel Dokter. Pandan bien lontan so nom ti dan labous tou dimoun, mem bann 
ki pa ti tro kontan li, ziska ki enn zour . .. Se so zistwa r ki mo granper Iranah - Tata Iranah, nou ti apel li - ti 
kontan rakont nou pandan konze Desam kan saler lete ti obliz nou rod freser anba pie tamaren, dan bordir 
sime.  
Dan lanwit so nesans, enn move koutvan ti sakouy lakaz lapay kot li ti p ran nesans. Lel andime bann sime 
labou ti ranpli ar feyaz ek ti brans ki pa ti kapav reziste presion divan. Dan vilaz ti ena mem plizier lekiri, 
lakwizinn ek latrinn - bann ti marray frazil - ki ti zet lekor, dimann divan pardon. Bann pousari, exper lor lir  
lepase ek lave nir dan soufrans enn ti brans depaye ki finn tas dan labou, ti konvok enn pannchayt pou diskit 
sinifikasion sa evennman la. Ena ti trouve, parski ti ena enn sel zanfan ki ti ne sa swar la, ki bondie 
Kalipalend ti avoy sa zanfan la ar enn mis ion: kraz seki vie pou ranz seki nef. Ena lezot ki ti panse ki lesiel kot 
bondie la tanzantan ti pas vakans, kan li ti plen ar gomon dan fon dilo, ti pe anons danze: sa piti la pou devir 
tou. Li pa pou respe ni gran, ni ran. Ena mem enn parmi zot ki ti pro poze ki bizen f erm so lizie pou toultan; 
fale pa less li gagn lafors pou fann pikan. Ler ti bizen vote pou deside ki pou fer ar li, enn vie pousari, sourd, 
aveg ek malad -malad - ki ti fini pran so pansion depi bien lontan me ki ti enkapab res kot li, fou d imoun lape 
– ti dimann ki zot explik li ki ti pe pase.  
Tousaletanla li pa ti tann nanye. Kouma ti pou explik enn vie fou aveg ek sourd ki ena enn gran problem ki 
kapav menas sekirite nou vilaz lor teren glisan dan bor ganndol. Tou dimoun ti seye me abba me m. Zero 
plonbaz . Ti kapav pa pran li kont me bann pousari Kalipalend ti per malediksion vie bonom la ki ti ena enn 
labous pli sal ki latrinn dok. Pou evit dezagreman zot ti deside pou azourn deba san pran desizion. Depi sa 
zour li ti vinn enn prensip fonda mantal dan dokt rinn Kalipalend ki kan gagn difikilte explik kiksoz ousa 
konpran kiksoz li ti preferab pa pran desizion, tansion pa kone ki kapav arive. Pli tar kan Kalipalend ti vinn 
Jeriko , pou ki rezon personn pa kone ousa pa anvi rapel, mem prensip ti v inn verite sakr e: fale pa tous kiltir 
ansestral, fale pa sanz labitid. Seki ti ete bizen ete ziska leternite. Tann dir ki lor tablet ki bondie ti ekrir 
bann komannman pou donn sef pousari siprem , tousa ti marke kler -kler blan lor nwar ar laso me malsans 
divan ek lapli de pi lontan ti fini efas lasazes klasik ... Konfizion zeneral koze par lizie, zorey ek lespri bouse ti 
zwe dan lentere ti baba fek ne enn swar koutvan ki ti gagn enn seke pou kontinie viv. Plitar so gourou ti 
rakont li sa e depi sa zour la li ti azout enn no uvo komannman ar laso lor ros nwar: ena enn bondie spesial 
pou Kalipalend.  
So lanfans ordiner, san problem dan laferm so papa ti permet li apresie valer later parski se grasa prodwi 
later e travay so papa ki li ti kapav viv ase konfortab e a l lekol ki sa l epok la ti konsidere kouma enn lix. Li ti 
enn bon zanfan mwayen, pa extra me travayer. Li ti ena enn kalite ki ti so pli gran defo, enn defo ki ti so pli 
gran kalite. Kan li ti anvi enn kiksoz li ti viz li, ti fixe li, ti servi tou sime posi b pou gagn li e  kan li ti gagn li, li ti 
chombo li, ti tini li, ti may ar li , pa ti les li sape mem kan tou dimoun kone ki ler ti finn arive pou sanz baz ek 
mouyaz. Depi li ti bien zenn li ti anvi vinn dokter sirtou depi zour ki ti dekouver ki kantite dimo un ti per e 
respe enfirmie lopital tabisman ki zot ti apel dokter. Dan bann vilaz ki ti pouse otour moulen sa misie la ti 
kouma enn ti bondie. Dimoun pa ti pe al get li zis kan zot malad me pou toutsort kalite rezon. Zot ti gagn 
lager ar zot fam , zot ti al get li; zot ti fi pa ti pe gagn demann zot ti al get li. Ena mem enn ki ti al get li parski 
zame li pa ti gagn lotri. Dokter enfirmie lopital tabisman ti pe itiliz so lafors, mazik, sarm ek bagou pou tir zi 
ar seki li ti anvi. Enn palabrer dan vilaz ti dir  mwa enn zour k i dokter enfirmie lopital tabisman ti kontan met 
lame dan sokola. Bann zenn fam, zennfi e ti garson ti pe pas dan pake.  
Dan so kafe pa ti ena triyaz.  
Enpresionab ek enpresione, ti garso ki ti ne enn swar koutvan ti fer dokter enfirmie lopita l tabisman vinn  so 
model. Akoz samem li ti anvi vinn dokter. Si so anbision li ti pou vinn dokter, so lentere prensipal ti 
astrolozi. Si li ti tap ar enn liv lor astrolozi li ti devor li ar lapeti voras. So lasam ti ranpli ar liv lor astrolozi ek 
ar foto b ann gran astrol og ek mazisien. Nostradamus ti so gid spiritiel. Apre letid segonder san problem ni 
laglwar , li ti reysi gagn enn plas dan enn liniversite obskir ki ti spesialize dan teori ek pratik astrolozi. Dapre 
so living -sertifiket li ti swiv kour ziska PhD e li ti kapav servi tit dokter. Ler li ti retourn dan so vilaz ti ena enn 
gran fet pou akeyir nou ero . Bann notab vilaz ki ti ena tifi pou marye , ti antour li ar konpliman ek flatri. Ou 
20 
 malen dokter! Ou ki kone dokter! Seki ou dir samem dokter! Ou pete santi bon do kter! Mazorite ti dimoun 
ti kwar ki so nom ti 'dokter' e depi sa zour la li ti vinn Dokter.  
Kouma mo ti dir talerla, li ti konn vize, chombo, napa les sape. Premie kiksoz li ti vize se tifi pli ris dan vilaz. 
Mo finn bliye dir zot enn zafer enportan. Dan n ou vilaz ti ena de kars: kars Ber ek kars Rri. Kars Ber ti enn ti 
minorite ki ti ena boukou paysa. Ti ena detrwa fami mem e fami plis enportan ti apel Kamanber. Kars Rri ti 
peple kouma lapen, pouse kouma sanpiyon apre lapli. Ti ena detrwa fami bien enporta n kouma KichiRri, 
DalpouRri, KaRri -BaRri, Brriyani ki ti bann planter ki ti finn bien arive e akoz zot ti marye ant zot zot ti kapav 
kontrol prodiksion banbou -sikre.  
Tann dir osi ki telman zot ti marye dan mem disan zot ti gagn boukou zanfan orizinal me sa  enn lot zafer ki 
pa konsern nou pou lemoman. Enn lot fwa kikfwa. Sa detrwa fami dan kars Be r la zot ti ena ankor mwens 
swa e kouma pirte disan ti zot priyorite fondamantal, kan zot reysi zot zanfan ti extra orizinal. Misie 
Kamanber, sef -sirk, ek bann lezo t Ber ti kontrol moulen ki ti fer banbou -sikre vinn fangouren angren.  
Misie ek Madam Kamanbe r, de fami prop, ti ena enn tifi ki tou dimoun dir ti tas lor poto. Li ti mari ... Non, 
Tata Iranah ti dir nou zame dir enn dimoun vilen. Tifi la pa ti zoli me li t i mari riss. Sel eritier enn fortinn 
enorm me pa zoli ditou. Ena koze ki Chaucer, ler li ti vinn fer enn ti sezour dan Kalipalend, ti zwenn li e ti 
gagn lide pou kre eroinn zistwar Wife of Bath. Dokter viz dan direksion Mis Kamanber. Bann notab dan kars 
Rri pa ti mekontan sa demars la parski sa ti kapav fer zot rant dan lanpir moulen e bann diriz an Ber, pez 
nene bwar dilwil, ti pe koumans realiz lenportans lalians karo ar moulen. Anplis Dokter ti fini vinn enn 
personalite enportan dan vilaz parski li ti pe fer mirak.  
Dokter pa ti bet. Li ti konn so dimoun. Li ti kone ki sak dimoun anvi tande. Li p a ti neseser explik enn dimoun 
kiksoz ki li ti pa kone. Li ti manga parski li ti kwar ki ti pe rod fer fezer ar li. Parkont kan ou ti pas siro, fer li 
kwar ki li ti enn kalipa , lerla li  ti fer so vantar ar ou e li ti telman sir so lafors ki li ti fer tou s eki ou anvi li fer 
parski zame ou ti finn dir li ki li ti bizen fer me ou ti finn fer li kwar ki limem ti finn pans pou fer sa. Normal! 
Dan Kalipalend tou dimoun ti kalipa e Dokter Kalipalend li ti enn mahakalipa.  
Mwa mo pe rerakont so zistwar andezord me li ti tir so plan bien dan lord. So papa ti ena enn ti plantasion 
me pou grandi so pouvwar li ti reysi persiad bann gran planter dan so kars pou reyni dan enn sosie te 
korperativ kot li ti pran prezidans. So rezonnman ekonomik ti korek. Ler regroup zot tere n depans ti pou 
diminie e reset ti pou ogmante li ti montre zot ar gro sif. Kouma mazorite zame pa ti al lekol - ena ti al lekol 
anba ban - bann sif mazik ti ipnoti z zot lespri ar rev larises depas -kad. Pa manti nanye, so plan ti raport fri e 
bann gran pla nter Rri ti pe koumans panse ki Dokter ti enn mesaze Bondie. Me pa zis sa. Dimoun ti pe aret 
al get enfirmie lopital tabisman e toulegramaten zot ti prefer met lake  divan lakaz Dokter pou regle toutsort 
kalite tourman: maloker, movezer, douk, soy, beriberi , tarrtarri, malarya, toukmarya, gro -vant, zero -vant. 
Anfen seki ou anvi.  
Nouvel ti fane for -for ki Dokter ti pe fer langra mars drwat, gaga koz drwat, pagla pans d rwat, kaylous trouv 
drwat; fer vieyfi gagn lotri lor lili, fer bonom vinn zenn san servi via gra; fer lor pouse dan karo, fer 
fangouren vinn diaman. Bann notab Rri ti pe fer tou pou fer Dokter marye ar zot tifi, nies ousa kouzinn me 
zot fristrasion ti ogman te amizir letan pase parski Dokter pa  ti'le fer enn mouv dan sime matrimoni. Zot pa 
ti kone ki Dokter ti pe viz lwen.  
Mem zot ti enpresione par lakot Dokter, bann Ber ti pe ezite boukou pou al get li kan zot ti ena problem. Pa 
anvi ki ti manke me kouraz po u aksepte ki lider enn lot kars kapav pli konn reponn lapel. Me enn zour enn 
mirak ti vremem  arive. Enn zour pion Dokter - wi, Dokter ti ena so pion, so sekreter, so biro, so lakaz letaz, 
so loto, so sofer parski biznes fangouren angren ek astrolozi ti pe ranpli kofor - ... Ki mo ti pe dir? Wi. Pion 
Dokter ti rant kouma koutvan. Telman li ti eksite, koze li pa ti kapav.  
- Dokter! Dokter!  
- Wi, mo garson. Pa'nn deza dir twa kan Dokter okipe, fale pa deranz Dokter.  
- Oblize deranze Dokter.  
- Fale pa eksite. G ard kalm kouma mwa.  
- Oblize eksite Dokter.  
21 
 - Kifer bizen eksite?  
- Misie Kamanber so loto divan laport.  
- Misie Kamanber! Fer li rantre deswit. Ki to pe atann?  
- Ki pou fer ar mamzel Kamanber?  
- Mamzel Kamanber! Eta bourrbak, met tapi rouz, fer zot rantre . 
- Tapi rouz?  
- Bliye! Al fer zot rantre.  
Misie ek Mamzel Kamanber ti vinn rann li en n vizit pou solisit so koudme, pous movezer ki ti pe bar sime 
matrimoni Mamzel K. Pa dir ou Dokter ti koumans so sinema, enn ta zess, enn ta senn. Randevou lor 
randevou. Premie fwa dan so lavi li ti refiz fiz, refiz kado. Lir ti dir papa la ki pou li boner  Mamzel K. ti plis 
enportan ki tou. Finalman ler bannla ti finn bien tranpe dan so siro, zot ti glis lor so diber e ti rant dan so 
gardmanze. San okenn lopozision Dokter ti marye ar pli ris eritier dan vilaz e vit, bien vit, li ti vinn manejer 
moulen. Dir ou enn sel lepep, enn sel nasion, enn sel Dokter - dokter san soulie - enn sel sef. Li ti pran 
pouvwar partou.  
Ti ena enn bien gran maryaz. Tou dimoun ti bien amize apart  doula ek doulinn ki ti desid pou fer sanm 
separe pou anpes lespri bisagn kabos pirte lespri siyantifik.  
Selman bizen rekonet ki Dokter ti pe fer enn bon travay. Vilaz ti pe devlope foul -foul; dimoun ti plis dan 
bien; travay ti pe donn bal; pitay ti pe ran tre plennti -plennti. Me amizir li ti pe vieyi , Dokter ti pe vinn enpe 
plis drol. So fo li grander ti pe koumans depas kad. Anplis li ti zalou ek per bann zenn ki ti pe montre enn 
lespri endepandan, ki ti pe rezet bann tabou ansien, ki ti pe explor nouvo lor izon. Li ti pe servi so otorite 
pou kass zot konte. San realize , li, ki ti amenn karo ek moulen ansam, ki ti diminie tansion ant Rri ek Ber, ki 
ti koumans moderniz nou vilaz, ti pe fouy enn fose ant vie ek zenn, ti pe fer fristrasion ronz lespri zenes. Me 
pir. Kouma enn akter ki ti rod res lor lasenn mem kan pies la ti finn fini, Dokter ti pe refiz pran pansion, refiz 
kit so tronn, refiz less lezot ki ti finn aprann dokter okip lasante nou vilaz. So geng flater -souser ti pe sem 
laterer dan leker ek lespri b ann abitan rekalsitran, ti pe fann lapipi pou paraliz lespri bann angourdi ek 
tourdi. Pou detourn latansion zot ti pe organiz fet lor fet, devwal stati lor stati e sak fwa stati la ti pe vinn 
enpe pli gran, vadire li ti pe rod tous lesiel, rant dan lesiel,  al asiz dan lesiel pou diriz nou planet Kalipalend.  
Pandan santan Dokter ti diriz dou niya bann angourdi ek bann tourdi. Bann rekalsitran ti prefer maron al rod 
azil politik lor lezot planet. Tou dimoun ki gagn lape ek serenite dan bouz -fix ti mahaere. Me enn aswar rafal 
koumans ronfle; loraz ek zekler desir latwal nwar lor lesiel; fetaz an vole; pie derasine. Enn kou, zis minwi, ti 
ena enn tapaz pli for ki loraz, pli for ki enn bom. Malgre move tan tou dimoun ti sorti deor pou gete ki ti pe 
arive. Lesiel ti  pe kras dife pou ekler garrbarr lor later. Tou dimoun ti gagn sok. Plat lor later, an morso, zot ti 
trouv tou bann stati Dokter pe manz lapousier.  
MANILALL KALIPA  
Zordi mo pe gagn senkant -an. Mo listwar ek listwar mo pei koumadir enn sel. Jour laniverser l endepandans 
mo pei samem zour mo laniverser. Extra sa! Mo ti ne zour pavyon mo pei mon t dan lesiel. Bondie kone ki li 
fer. Mo ena enn ta zafer pou okipe zordi, plis ki dabitid ki mo fer zour mo laniverser parski zordi mo lor sa 
later la enn demi -siek. Pa f asil sa! Sa pa tou. Mo extra dan bien. Depi bien zenn mo finn konn trase. Pa pou 
nanye  mo nom gate li Kalipa. Sans mo'nn sanz mo nom. Avan mo ti ena enn nom nenport, telman nenport 
ki kouma mo ti gagn dizwit -an mo ti fer sanz li. Enn nom sa, Manilall Babou lall? Mo ti bizen enn nom ki 
ronfle, ki ena pwa, enn nom ki kapav sarye mo san kilo. E nn nom konpoze. Premsing Darasingh. Anbasader, 
akter, liter, trwa dan enn. Veritab kalipa. Mwa ki mwa.  
La kouma mo leve, mo fer mo twalet, raze, bengne e lerla mo al dire k manndirr. Mo finn fini dir Pannditji 
atann mwa pou fer enn lapriyer spesial pou beni  mo senkant -an. Sa bannla zot pa kapav refiz mwa nanye. 
Mo klik mo ledwa, zot galoupe vini. Zot kone kifer. San mwa zot zwenn. Grasa mo koneksion, bann dimoun 
ki mo ena d an mo lame, zot gagn later tabisman ousa kraounnlenn pou ranz kalimay, shivala; gagn p itay 
pou organiz servis, kirrtann, bhajann. Zot bizen mwa, akoz sa zot oblize priye pou mwa.  
22 
 Mo kontan mo finn donn momem enn kado pou mo laniverser. Aster mo ena mo kwen  pou mwa, zis pou 
mwa. Fam -zanfan zot par deryer, mwa isi, divan mo ena tou konfor. Sa ldeben, drenaz, enn ti salon personel 
pou mo resevwar mo dimoun, enn gran sanmakouse, matla dennlopilo, meb dernie model, televizion, DVD, 
home theatre. Bon pou get fim p ou gran dimoun. Bel soulezon. Diwana, mastana. Ziska ler mo finn konn 
mari trase. Bond ie beni, mo kontinie trase ziska ki mo ariv lor top. Ki kone ki Bondie finn deside pou mwa? 
Mo sir li ena enn gran plan pou so garson prefere. Bon, mo bizen leve.  
Saldebe n modern, marb blan partou. Prop kouma klinik dir ou. Dilo so, dilo fre, dous, bengnwa r, laglas 
zean. Koumadir akter dan fim Meriken. Pa finn kout bel lamone. Kan ena bon kontak, kan konn swazir ar 
kisannla bizen marse, kan parye lor seval gagnan, lavi dou s. Mo finn fer li gagn enn kontra ar gouvernman. 
Li finn bizen tap li plen. De lame ta pe pou fer son. Anretour li finn donn mwa pou preske kado enn saldeben 
dernie model. Gouvernman kontan, komersan kontan, mwa mo kontan ... tou dimoun kontan. Demokrasi 
enn bon zafer pou dimoun ki konn debrouye!  
Lakour shivala fek asfalte, shivala fek repen n. Tousa ar zenerozite bann gran propriyeter gro biznes. Gran 
dimoun res gran dimoun. Ti leker pou res ti leker. Kan sa bann ti trwa -kar la pou konpran? Zot kwar parski 
zot finn al sipa ki liniversite zot pli kone ki tou dimoun. Met dan zar! Bondie pa zot kouzen! Zot koz bel -bel 
koze. Lontan zot gran koze se koze lepep, sosialis, kont kominalis ek sipa ki ...lis ankor. Aster ki zot finn 
dekouyonn zot fars depi ki zot bann matlo finn manz feyaz dan Larisi ek partou, ki zot koze? Zot koz ekolozi, 
global warmi ng. Hen! Palab zis pou zet labou lor dimoun ki travay pou fer pitay rantre. Olie dir mersi misie, 
zot envant komeraz. Gouvernman toler zot. Tankamwa lontan zot finn fini al manze. Zot bizen al aprann ar 
gouvernman Lasinn. Manifestan Tiennannmenn de minit k at fonndos. Sa ki apel lotorite. Pa sa bann ti leker 
ki fer sourir ar fouter dezord! Ena tro boukou demokrasi dan sa pei la! Lot zour la mo ti zwenn enn deler. 
Mo ti anvi  donn li enn klak. Sans pou li mo sagren li akoz so lame paralize. Ki li ti pe dir? No u, bann Endou 
nou dominer. Kifer nou dominer? Parski bann zoulou santi pi sanse pe pas mizer. Li pa trouve ki zot pares. Li 
dir ki zot viktim ezemoni Endou. Ki ezemoni? N ou gran dimoun finn pas boukou mizer pou devlop sa pei la. 
Nou finn kit larivier sakre  pou donn lavi later marekaz; olie dir nou mersi zot rod tir lay. Ki dominer? Kot ena 
dominer?  
Swamiji pe atann mwa lor peron shivala. Depi lwen li pe fini beni mwa. Ki k alite benediksion! Mo finn bizen 
fer boukou dibien pou rekolte sa kalite konsiderasion  la. Swamiji vinn atann mwa lor peron. Aster ki li pou 
fer kan mo vinn ... Tro boner pou pans sa. Eleksion ankor lwen.  
Mersi boukou Bondie ou pe beni mwa. Swamiji finn fe r enn lapriyer spesial; li finn dimann bann madam 
vinn sant enn sante dan Ramaynn zis pou mwa. Lazourne finn bien koumanse. Mo nouvo lane finn bien 
koumanse. Zordi fale pa mo al kot sa fam la. Fale pa les pese tous mwa. Mo bizen res prop pou ki 
benediksion  lor mwa pa efase. Drol! Otan ki mo fam marye fer mwa gagn ner, otan Celine fer mo lek er 
kontan. Pa zis akoz li konn fer mwa gagn bon. Li ena enn zafer spesial ar li ki fer mwa santi ki mo enn 
dimoun, ki mo pa zis enn portmone. Fale pa mo pans koze malang.  
Sa bann kamion la monte -desann for -for; sarzman kann pre pou tous difil elektrik. Enn  zour pou ena enn 
aksidan grav. Ala li pe ale, salte la. Tonton Manilall! Zot apel li tonton. Ki tonton? Li konn pas so siro ar tou 
dimoun. Mem nou enn ti fami, mem nou'n n grandi ansam, zame nou finn kapav lasas ansam. Depi mo finn 
sanz mo nom li finn aret  koz ar mwa. Mo sir li zalou. Zot tou parey. Zot pa kapav get zot prosen fer progre. 
Nek fer komanter foutan. Mo ti kapav kas so lagel sa zour la. So sans ar li mo ti sag ren li. Li kwar so sis pie 
oter ek so gro lebra fer mwa per. Li zis bon pou kondir gro -gro kamion. Enn zour li pou zwenn tase. Sa mo 
sir. Tonton Manilall! ... Ler nou ti dan lekol gouvernman nou ti toultan ansam. Manilall Baboulall ek Manilall 
Koulall ti t oultan ansam. Nou ti telman resanble ki souvan profeser ti pran enn pou lot. Li li pa ti al kolez. 
Apre CPE, li ti fel, fes la, li ti al travay apranti dan latelie bisiklet. Nou ti zwe foutborl dan mem lekip, dan 
Tornado. Eh! Nou ti bon ansam lor lalign di van. Manilall pas ar Manilall, Manilall pas ar Manilall, Manilall 
pas ar Manilall, gor l. Nou ti bann tibondie dan nou vilaz. Ziska ki mo ti sanz mo nom. Pa kone ki ti pik li. Li ti 
koumans fer palab lor mwa. Zalou, bezsominn la. Aster li finn vinn Tonton M anilall. Les li fer so zes tonton. 
Mwa mo Premsing Darasing Kalipa! Ka -Li-Pa! 
Kalipa p li for ki tonton. Ki so senn? Mo dimann mwa ki so senn? Li vre ki li toultan pe ed parsi, pe ed parla. 
Dan tou lamor, dan tou maryaz li prezan; bann zenn kontan antour li  pou ekout so bann zistwar. Me tousa 
zistwar. Mwa mo pa ena letan pou perdi ar zistwar . Mwa mo amenn devlopman vilaz. Mo klik mo ledwa, 
23 
 mo fer minis, premie minis galoupe vini. San mwa , vilaz la ti pou res aryere. Les lezot rakont zistwar. Zot 
oblize vinn get mwa kan zot zanfan ole rant dan gouvernman, rant lapolis, vinn profeser, vinn prof eser lang 
oriyantal. Gouvernman bizen mwa pou gagn eleksion. Mo pa ena letan pou rakont zistwar. Les Manilall 
rakont so zistwar. Mwa mo fer pitay rantre. Me selman bizen rekonet dimoun kontan li. Mwa zot kontan 
mwa kouma lisien kontan baton. Mo pa bizen zo t kontan. Mo bizen ki zot per mwa, ki zot kone ki zot bizen 
mwa e ki ar mwa peyna katakata. Mwa mo kwar Manilall so latet pa bon. Li toultan vot kont. Kan li pou 
aprann m ars ar seki for; kan li pou aprann met for gagn for. Pov bachara la! Depi enn tan li p e koz for -for 
dan faver enn ti group trwa -kar ki fek sorti liniversite, ki koz bel -bel koze. Li dir ki bizen donn zenes so sans. 
Kifer? Zenes bizen swiv seki gran dimoun dir; aprann ar nou? Ki zot kone sa bann trwa -kar la? Avan , li ti apiy 
detrwa fouter de zord ki ti pe rod detronn mo lerwa. Ler bannla finn tom dan vavang , aster li apiy nouvo 
fouter dezord. Fer kouma mwa pagla! Mo chombo mo lerwa par zafer la, mo fer li don n mwa ki mo'le. Mo 
lerwa gagn bon, mwa mo gagn bon. Sakili! Manilall? Sa mo met li dan  mo pos kan mo anvi, kouma enn 
mouswar sal. Mo rapel bien enn swar dan enn gamat. Ti ena enn konkour sante ant de group, bann sante -
ris-lakord. Manilall ti lider enn grou p e mwa lider lot la. Enn kou pa kone ki pran li - so latet pa bon - li 
koumans enn sa nte lor "Manilall ki onte li Manilall". Tou dimoun tap lame, riye. Bann sovaz la! Mo bann 
zom vinn dimann mwa si bizen kraz latant. Mo dir zot tini -tini. Sans pou li mo b on. Sankwa! E ferfout ar li! 
Zordi mo gagn senkant -an. Pa kapav perdi letan ar gonaz.  
Mo bizen fer vit pou ariv dan ler pou seremoni drapo. Gouvernman konn mo valer. Mo plas rezerve. Depite 
landrwa pou amenn mwa dan so loto. Apre seremoni ofisiel nou pe zw enn dan kanpman enn nou bann. Zoli 
lamizman lor meni. Apre nou pou al ansam gardennpar ti e apre nou retourn dan kanpman pou enn seans 
jalsa. Premie minis pe vini mo tann dir. Sa ki tini labwason sa. Kisannla ti pou dir ki enn zour li ti pou vinn 
premie min is? Plan Bondie kisannla kapav bare. Get momem. Kisannla ti pou kwar ki enn zour mo ti  pou 
gagn sa kalite desten la? Mo finn zis konn swazir mo dimoun e rann li servis ki bizen. Mo bourzwa pa gagn 
letan pou al ramas lanvlop remersiman. Mo fer sa pou li e a nretour mo gagn mo bout. Plis ki mo bout parski 
mo konn fer zenerozite galoup enn ferl ong anplis. Personn pa grogne. Savedir tou dimoun kontan. Mwa'si 
mo kontan. Tou dimoun gagn bon. Mwa'si mo gagn bon. Premie minis ek mwa nou apepre mem laz. Ler li ti 
zenn li ti mari joubaner. Zis konn jalsa ek tamasa. Tann dir so papa ti pe gagn kriz ar l i. Me zordi li premie 
minis e tou dimoun ki ti pe kritik li aster gramaten -tanto pas siro ar li. Li nek boud enn ti kou, tou dimoun 
kaye. ... Pa kone ki sa fam la gagne! Enn manze pou donn dimoun sa. Farata la fre, kari pomdeter la fad. 
Lontan mo ti pou fi ni bayant li si so papa ti fini fer lapartaz. Samem pe tini -tini mwa. Bonom la enn malen. Li 
kone kouma pou chombo mwa. Mo pran pasians ziska mo ler vini. ... Loto lonora b finn fini arive.  
Kan mo pou ena enn koumsa? BMW dernie model. Nou fer zot eli e zot tap plen. Letansa nou nou nek 
chombo. Prosenn eleksion mo pou dres sa papie la. Premie minis pou bizen fer zwer ar mwa. Pa kapav ki 
toultan mo ris kales e lezot asize, ga gn maja. Sak kiksoz so lepok. Eleksion lafwadernier mo ti montre zot ki 
manier fer enn  lovraz prop. Dimoun nou bann ti pe koumans ezit -ezite, vadire propagann adverser ti pe 
koumans manz zot krann, fer zot savir dan doutans. Koze linite nasional, merit, pa rtaz ti pe koumans fer 
lefe. Dan nou kote zot ti pe koz koze letan margoz; ki manier t i pe fer dominer ar nou bann. Sa kalite koze la 
nepli ena valer. Bizen donn dimoun jos; bizen fer zot disan marse. Enn lake bef ek enpe lapentir rouz lor 
miray shivala ti  ase pou ki tou nou dimoun regroupe pou defann zot relizion ek kiltir. Nou bann apiy n ou ar 
lapeti. Zis sa koson Manilall ki ti fer so senn, dir dimoun pa eksite parski bann faner divizion ti pe sem laenn, 
fer kwar ki lezot kominote pe menas nou bann. Tann  dir mem so fam pa ti ekout li. Makro la! Sal tret la! Li 
mars ar ennmi. Shaytann! Jas ous! ... Nou bat zot enn bate kondire. Prosenn lot kou mo bizen dan pake. 
Sinon mo devir -devir zot, mo fer kote advers manz zot bout par bout.  
- Ki to pe dir?  
- Ki ariv t wa? Mo koz ar twa, to pa reponn. Koumadir to dan enn rev.  
- Ki to ti pe dir?  
- To laniverser zordi. Kouma nou pei to pe gagn senkant -an. Ki fiiling to ena?  
- Mo ti pe panse ki kikfwa prosenn eleksion mo pou rod enn tiket.  
- Kotsa?  
24 
 - Kotsa kwa?  
- Kot to'le poze?  
- Kot mo reste.  
- Be mwa?  
- Pa kone. Kikfwa mo al dan enn lot sikonskripsion.  
- Kifer to'le poz kandida? To pa bien koumsa? To gagn tou privilez san okenn traka. Mwa avan mo kas kaka 
lizie mo finn fini zwenn omwen san dimoun. Pou tou kouyonad zot vin n get mwa. Zordi -zour depite finn 
ranplas dokter, pousari, longanis,  avoka, kourtie maryaz ...  
- Be to pa enn avoka?  
- Samem problem la. Mo enn avoka me akoz mo zot depite zot vinn get mwa pou regle zot problem legal 
moufta. Mo bizen travay, bizen gagn lav i. Si mo ti minis, sa enn lot zafer. Ena boukou sime pou fer pitay 
rantre pou konpans mankagagne. Dimoun obliz nou koken. Depite, samem metie plis mal peye. Nou kouma 
sarite foutou. Nou pe dir premie minis ogmant nou lapey, amelior nou kondision anplwa me li tro ti leker. Ki 
li per? Si dimoun fane, met leta dirzans, ferm d etrwa ... ena tro boukou demokrasi.  
- Pran mo plas, mo pran to plas ... prosenn eleksion.  
- Be wi. Lerla to vinn pas pran mwa pou al fet lendepandans. Mo dir twa fran. Si parti pa ti bizen  mwa, 
lontan mo ti finn fini avoy tousa ferfout. Pa kapav les bann e nnmi nou bann pran pouvwar. Zot pou fer mari 
ar nou e nou pou retourn lepok lontan kot nou bann ti zis bon pou travay dan karo. Akoz nou bann ki mo fer 
otan sakrifis ...  
Mo ti'a kontan fer  sa kalite sakrifis la. Li kwar mo pa kone ki li ti pe bat lamok kou ma avoka. Li ti vinn avoka 
tir dimoun lor kosion. Samem so spesialite. Ler dernie eleksion ti pe aprose so boper ki ena boukou enflians 
ti servi lobi kars pou aras enn tiket pou so zann. S i pa ti ena mwa li pa ti pou eli. Koze li pa ti kone. Mo finn 
amenn li partou, fer so renion, prezant li dimoun ki enportan dan landrwa. Enbesil la! Li ti kwar ki Manilall 
pou fer enn bon azan. Sans mo ti la. Sankwa li fini net. Fer sakrifis!  
Bon sa kan ou  enn diniter. Parking rezerve; plas rezerve. Prezidan pre pou vini. Prezidan! Pa kone kifer finn 
donn li sa post la. Ti bizen donn sa enn nou bann. So papa ti kont lendepandans e li zordi li pe siz dan fotey 
prezidan. So frer ti pe mars ar lopozision. Tann  dir li'si li ti ar bannla deryer -deryer. Li finn konn dres so prop 
papie. Li for lor koz bel -bel koze me koumadir seki li dir gramaten, li bliye tanto e san laont li dir so kontrer. 
Enn zour li dir ki bann fam bizen kasiet deryer parrda pou zot prop prote ksion parski zot responsab kan zom 
viol zot. Mo ti dakor ar li. Sa b ann koze fam -zom egal pou vir lemonn anbalao. Me enn semenn pli tar li vinn 
dir ki bizen plas rezerve pou bann fam dan konsey, dan minister. Pou zom mem peyna ase plas, aster misie 
la ole plas rezerve pou fam. So latet pa bon. Non so latet bon. Li pas siro  ar tou dimoun, gagn so bout 
partou kote. ... Tou bann envite finn fini arive. Prezidan ek premie minis finn al lev pavion nasional. Depi 
senkant -an toulezan mem parey. Apart enn ou de fwa , lane ale resanble lane vini. Ki ena drol ladan? Servis 
dan legliz 'si parey. Zame sanze. Kifer bizen sanze? Sanze zis pou sanze. Li bon kouma li ete. Mwa mo trouv 
sa bien bon. Selman ti pou pli bon si ti servi bann envite enn ti drink. Enn ler pou bwar k oka sa? Seki pa anvi 
bwar pa va bwar. Kifer mwa mo bizen soufer kan enn lot so relizion anpes li bwar. Apre sa zot fer kwar zot 
pa bwar. Kasiet -kasiet mo sir zot bwar. Fer senn pou lizie dimoun. ... Premie minis pa finn lev lame ar mwa. 
Kikenn finn fer mak rotaz lor mwa. Zot ole pran mo plas. Mo kone ki zot radote lor mwa. Swadizan ankasiet 
mo zwenn bann lopozision, mo konplote kont gouvernman. ... Mo pa ti bizen swiv sa bann deler la. Zot 
kontan al kot ena tamasa. Enn zom lopozision ki ti pe bwar ar nou ti dir nou nou al bat enn kare kot so lider. 
Laba wiski koule plennti -plennti. So bourzwa li enn gran segner ki pa fer regardan sipa nou sesi ou sela. 
Bizen rekonet li enn jenntoulmenn. Peyna so segon lor bonker. Me vit koze finn fane ki mo pe rod mo bout 
lot kote, ki mo pe manz banann dan de bout. Tousa fos! Mo ena plis pou gagne ar gouvernman, sirtou ki so 
politik se protez montagn. Mo bann zanfan, pli tar mo bann tizanfan pou gagn zot bout. Lopozision li li pou 
bizen protez so bann, sirtou bann Tourrken ek bann Konnday. Nou bann pou tas lor poto. Premie minis 
bizen fou pou kwar ki mo fou. Mo bizen fou pou kit mo pie douri pou al aroz siendan lezot. Tanto mo pou 
explik li sa. Get sa bez la! Lider lopozision pe vinn ver mwa. Ki li kwar, mo so pilon mwa. Mo pou  fou li so 
25 
 kamoufle. Get so fas, bezsominn la! Enn sans li finn kont inie marse, al zwenn kikenn deryer mwa. Li pa finn 
rekonet mwa. Enn sans! Nou tou ti tro sou pou rapel. Apre li kone ki mwa mo pa pou rezet mo dimoun. 
Ayaya! Li finn poz so lame lor mo zep ol ler li pas kot mwa. Tou bann minis pe vire, pe gete. Sans premie 
minis okipe ar prezida. Bizen rekonet, sa prezidan la li gayar. Li koz nenport me li koz li bien. Tann dir ti ena 
enn prezidan, enn lepok limem ti premie minis. Li ti telman kol lor so fot ey ki nanye pa ti kapav deboulonn 
li. Manilall kontan dir ki ena dim oun ki pa ena ase ... kouma li dir sa? ... peyna sharram pou kone ki ler finn 
vini pou avanse e les karavann pase. Zot tini anplas andire zot tonken finn kole lor maroken. Kot li al tir sa  
bann koze la? Akoz samem dimoun kontan ekout li koze, mem kan li ko z gra. Enn lepok li'si ti envite dan 
seremoni ofisiel me zame li ti vini. Kifer li diferan ar nou koumsa. Mo kwar so latet pa bon.  
Depite landrwa pe signal mwa. Seremoni finn fini. Tou ban n kamwad finn donn randevou dan kanpman. 
Tamasa koumanse.  
- To swazi r bon plas pou asize twa.  
- Mwa? Kifer?  
- To pa finn trouve?  
- Non. Kisa?  
- Zis deryer twa.  
- Deryer mwa?  
- Deryer twa ti ena enn mari bougres, enn aktris Bollywood. Peper sa fam la. Li po u vinn dan kanpman 
tanto. Mo kwar premie minis pe manz li. To pa ti kone?  
- Ki zafer?  
- Bougres deryer twa. To pa finn trouv kimanier bann roke ti pe vir deryer pou get li, fer sourir ar li.  
- Mo ti pe konsantre lor seremoni drapo.  
- Mo kwar to tousel.  
- Bap! Sa fam la kapav fer mwa vinn pagla akoz enn bout souna. To'nn tr ouve kouma lider lopozision 'si ti 
bord lor li. Lapo ek lapolitik mars ansam. Kan to pou konpran sa?  
- To kouma to premie minis. To nek pans samem.  
- Twa ki to panse?  
- La mo pe pans enn b on grog, enn bon nana, enn bon repo pou ki mo fit pou al dan gardenn parti kot 
prezidan.  
- Dan kanpman pou ena drink, bon wiski, gajak ek fam. Ki to bizen plis ki sa babou. Kan nou ena pouvwar ki 
nou per! Lerwa pa nou kouzen.  
Mwa pou lemoman mo bizen manze.  Si mo pa manz kiksoz avan bwar mo pou sou ar premie grog. Mo 
bizen kal mo lestoma, lerla lalkol pa fer mwa per. Ayo zame mo pou bliye sa zour la. Apre enn lazourne 
travay san gagn letan manze nou ti zwenn dan tavern. Ti'ena bon korn frir. Lor trwaziem gro g mo ti santi 
tou pe devire. Mo ti koumans vomi mo trip. Aswar ti bizen amenn mwa lopital. Depi sa zame mo bwar lor 
lestoma vid.  
Zot tou finn fini arive. Ennde finn fini koumans gagn konpran. Tann li riye sovaz la. Sa mo pa s iport li. Me 
akoz li bien ar pr emie minis mo bizen pez nene bwar dilwil. La li pou fer so gran -nwar ar nou bann ki pa finn 
lir kouma li dan gran kolez, liniversite, gran -gran liv. Li kwar li konn tou. Li fer so vantar ar nou senp ti -
dimoun lakanpagn. Enn z our pa enn zour mo pou dam so p ion. Li'a kone ki apel zans bitasion! La bann fam 
la pou fer koumadir dimoun kouma nou pa ekziste. Zot lizie pou lor minis, depite, dokter, avoka. Ki dokter? 
Ki avoka? Mo vo plis ki zot. Mo ploy zot, mo met dan mo pos. Touman ier mo pa bizen fam pouritir, f am 
restan. Mo ena mo fam marye, fam prop. Ena Celine. Li li onet, li gard so lekor prop zis pou mwa. Fam 
gonaz mo pa bizen. Les pouritir naz dan pouritir. ... Drol, mo lizie pe ferm tousel. Pourtan mo finn bien kal 
mo lestoma  ar dalpouri. Fatig sa! Saler l a si pa fasil. Mo kwar enn siklonn pe forme dan leparaz. Mo rod enn 
26 
 ti divan parla pou larg mo lekor. ... Bon sa! Ayo! Zis enn ti somey. Lerla mo pou fit pou gardennparti ek 
tamasa aswar. Ki Celine pe fer la? Dime mo bizen al  get li. Garson la pa ti tro bi en lot zour la. Celine dir li mo 
portre. ...  
- Kalipa! Leve! Finn ler pou al gardennparti prezidan. Ki ariv twa?  
- Ale zot. Pa atann mwa. Mo pa tro bien.  
- To'le mo fer enn kamarad dokter get ki to gagne?  
- Non, lesli. Mo zis  bizen enn ti repo.  
- Bon taler  nou zwenn.  
Les zot ale. Taler mwa ki pou plis fit. Lerla mo manz ar zot plen -plen.  
Kiler la? Pre pou set -er. Zot tou pre pou retourne. Dan enn -er-tan bann envite spesial pe vini. Mo gagn zis 
letan pou tranp mo lekor dan lame r, pran enn dous e lerla, lerla  ... mo chombo lavi ar mo de lame.  
Dilo la tied. Kan nou ti zanfan nou ti abitie vinn isi lor nou bisiklet kan gagn konze lekol. Pa ti koumsa lerla.  Ti 
enn landrwa abandone. Telman abandone ki nou ti pe bengn touni dan lamer, lerla alonze touni lor disab 
so. Ti bon. Koze zoure. Premie experyans. Garson ar garson. Nou ti bien ansam. Nou pa ti pe get jati lerla. 
Nou ti tro bet pou konpran. Eugene , mo tann dir , finn al rod so lasans lot kote dilo; Farouk ti mor dan enn 
aksidan loto. Ena Manilall. Li li ankor l a me nou nepli lasas ansam. Aster nou pe debat sakenn so kote. 
Lontan nou ti pe partaz tou. Aster sakenn so kote, sakenn so kote. Dilo sale tied pe sarye mwa ar so douser 
kouma enn rev ki pe amenn souvenir ansien. Fale pa panse. Ti enn lot lepok sa. Aster bef dan disab, sakenn 
get so lizie. Sakenn okip so bann. ... Eski Eugene, Farouk, Manilall ek mwa zame nou pou rezwenn, mem 
apre lamor. Kan nou ferm lizie tou fini net? Red sa!  
Zot tou pe antour premie minis kouma mous -ver. Li fer koumadir li pa'nn trouv m wa. Normal! Eleksion 
ankor lwen. Kan zot dan pouvwar zot bliye vit kisannla finn avoy zot lao. Zot frekatasion sanze. Bann gro 
foulous envit zot, bous zot lizie ar siro, fer zot labous dou, donn enn dizef, pran enn bef e bann barrka 
sahab rant dan lak ar l apeti. Fale eleksion vini pou zot rapel nou ki nou. ... Lamizik tro for. Laplipar anba 
lamer. Kan larak moufta zot bwar kouma voras. Mo pa kone kifer mo pe gagn maloker. Mo al deor pou pran 
enpe ler. Kikfwa mo pou santi  mwa korek apre sa. Kiler la? Finn fi ni onz -er. Letan pas vit.  
Lalimier lalinn lor laplaz ek lamer pe ekler ler ar reyon timid, koumadir li pe tike, pa'le donn so tou. Parey 
kouma mo lavi. Toultan pe tike, pe loke, pe rat -rate. Mo kouma enn orfelen ki finn  perdi tou: perdi so vre 
kamwad, perd i so vre lamour. Enn fos kalipa. Kalipa kenke. Sanse mo konn trase. Anverite mo finn swiv mo 
lonbraz ziska ki mo finn rant dan nik roder bout kot sakenn vey febles so prosen pou fons kouto dan ledo. 
Kikfwa Manilall ki e na rezon.  
Eh! Fer nwar isi. San panse  mo finn mars enn long distans. Kanpman la bien lwen deryer. Bizen retourne 
aster. Ki sa tapaz la?  
- Eh, matlo, get kot ou pe marse!  
- Mo mars kot mo anvi. Ki to kapav fer?  
- Larg mwa. Larg mwa mo dir.  
- To reziste? Ale  mo bann, fouy so pos. Blok li, devid  so pos.  
- Osekour! Voler, taker!  
- Kriy kouma to anvi. Isi personn pa pou tann twa. Get so figir bien. Mo sir enn zans sa. Zot tap tou zotmem. 
Aster nou, nou tap tou. Pa vre babou?  
- Ayo, pa bate!  
- To kriye, mo koup t wa! 
27 
 Ki finn tom lor mwa kouma enn sok ? Mo ti bien dan kanpman. Kifer mo finn vinn rod lagratel isi? Zot finn 
devid mo pos, desir mo lenz, atas mwa, zet mwa lor disab e zot finn fonn. Kouma mo pou fer pou retourn 
dan kanpman? Kiserti kriye? Personn pa pou t ande. Pei pe vinn tro danzere. Pe fer  fre. Ki pou ariv mwa?  
PIL-FAS 
Prezidan vilaz bien malad. Enn maladi misterye azoute ar fatig, ar laz pe minn so boyo. Ki pou ariv li aster? 
Bizen kit tou ale? Difisil.  
Amizir letan pase san amenn ameliorasion, Prezid an realize ki dimoun ki lontan ti pe manz dan so lame 
nepli pe vinn koste kot so debarkader. Zot nepli bizen li. Vis -prezidan finn fini pran labar e li pe zongle faver 
pou grandi so lenflians.  
Prezidan finn vinn gon. So rengn pe al dan tengn. Enn gran regr e pe manz so krann. Pandan kenz -an ki  li finn 
diriz so vilaz li finn reysi met dan so pos tou bann dimoun ki avan ti pe refiz mars ar li, ousa ti pe rod sikann 
ar li. Tou apart enn. Li tousel... Tou manier so latet pa bon.  
Drol, li panse. Kifer li pe pans kikenn ki depi lontan li finn deside pou efase dan so lespri? Bigh Malion lontan 
ti toultal pe bar so sime. Ler zot ti lekol, olie aprann tab li ti prefer fer desen anba latab me kan rezilta ti 
deor li ti toultan divan -divan. Pandan brek kan tou ti -garson ti pe zwe foutborl li, li ti pe sot l akord ar bann 
tifi me zour sport li ti pe ramas bann pri. Pli tar ler Presidan ti pe fer so kanpagn pou eleksion vilaz, Bigh 
Malion 'si ti poz kandida e li ti pe fer so kanpagn dan tavern. So senbol ti enn ver. Ler  rezilta ti ofisiel , 
dimoun ti plis entere se pou kone si Bigh Malion ti sov so kosion. Pa zis sov so kosion, li ti eli. Vot senpati 
parsi, vot senpati parla e finalman li ti vinn konseye vilaz. Wannmenn -lopozision.  
Dan vilaz tou dimoun ti respekte zot Prez idan. Li ti finn amenn boukou devlopman. M e tou dimoun ti 
kontan Bigh Malion. Kifer? Ki li ti finn amene? Ti pas so letan amize, badine, soule. Manze -bwar -donn jaz! 
Bigh Malion, li ti kouma enn pikan ki ti finn tas dan lagorz Presidan. Li toultan ti dir ou sa fer lekontrer seki 
lotla ti pe dir ousa  fer. Kan Presidan ti koz disiplinn li li ti koz liberte; kan Presidan ti koz sakrifis, li li ti koz 
zwisans; kan Presidan ti koz jalsa, li li ti koz lafwa.  
Enn zour, pa kone kifer, san donn okenn explikasion Bigh Malion ti disparet. Enn vev ki viv lor bal izaz lafore 
dir ki enn gramaten bien boner li ti trouv nou gayar pran sime danbwa.  
Lavey ti ena enn evennman enportan dan vilaz.  
Bigh Malion ek so bann kamarad ti pe zwe domino anba pie badamie dan sant vilaz. Sa p ie badamie la, li ti 
pli vie ki pli vie di moun dan vilaz. Peyna okenn memwar ki ti rapel vilaz la san so pie badamie omilie. Trwa 
dimoun ki trap lame pa ti kapav fer so letour. Li ti telman ot ki pou bann zanfan, si ti mont ziska so bout lao, 
ti kapav tous  lesiel. Plizier siklonn ki ti finn traver se pa ti finn fouti bouz so baz. Li ti donn lonbraz; parfwa 
kan enn lapli tret ti tonbe, dimoun ti kapav kasiet lapli amba so latant feyaz; bann zanfan ti kontan manz 
lapo dou badamie mir ousa ouver so lakok pou ma nz so badam; bann ki ti ena pasians ti kap av ramas enn 
kantite e lerla ti kwi badam dan disik.  
Ler kamion departman -travo ti aret kot pie badamie e bann travayer ti desann ar zot lasi elektrik, sab, pios 
ek lars personn pa ti pran zot kont. Me ler ti diman n Bigh Malion ek so bann kamwad deklase, t ansion ti 
koumans monte. Vit -vit zoure, menas, violans ti fann lapipi. Lapolis ti vini; ti fer apel Prezidan pou amenn 
larezon. Nanye pa ti marse. Bigh Malion ti akiz Presidan pran gous, vann vilaz ar gran misie. T on ti monte, 
ensilt ti pe fane. Toulede ti  sap lor kal. Bigh Malion ti realize ki li ti al tro lwen me so fierte ti anpes li rekonet 
so erer. Prezidan vilaz ti ena so prop vision me li pa ti malonet. Bigh Malion ti bien konn sa. Akoz samem, 
laont dan leker  li ti prefer kit vilaz.  
Ler vev la ti tro uv Bigh Malion li ti fer enn sourir me nou konper ti fou li kwak. Normalman li ti pou arete, 
koz ar li, bwar enpe dite. Me sa gramaten la Bigh Malion ti manz mous -zonn. Li ti pran sime Kolinn 
Petrousmok san get kat  kote. Kouma li ti ariv laba li ti ranz en n maray e, san perdi letan, ti koumans enn 
travay ki depi lontan li ti anvi fer.  
Pie badamie ti tombe e dan so plas konsey vilaz ti fer konstrir enn gran bazar modern. Bien -bien vit dimoun 
ti bliye pie badamie ek B igh Malion.  
28 
 Me depi enn tan enn zafer biza r pe deroule. Dan bazar ena enn stal kot pe vann bann zoli stati anpier. Bann 
dimoun dan vilaz koumans aste. Dimoun lezot vilaz koumans vinn aste. Vit -vit bann touris koumans vini. 
Presidan fer lanket pou dekouver kot bann stati la sorti. Marsan refiz koze . Sak fwa Presidan get enn sa 
bann stati la so leker bat for e enn tristes vwal so gete. Li pa konpran kifer.  
Prezidan vilaz bien malad. Avan li ale li ti'a kontan, si li ti kapav, tir enn pwa lor so leker, me li p a kone ki 
bizen fer. Fatige ar so prop ref lexion, li sey dormi. Li santi enn prezans pre kot li. Pa prezans enn imen, plito 
prezans enn vizion, enn sign -santiman. Enn stati anpier ki ti provok palpitasion dibout kot li, get li ar enn 
sourir konplis. Kouma figir lor zwekart, anba ek lao, divan ek d eryer, agos ek adrwat mem parey. De vinn 
enn, enn vinn de. Aster li koumans konpran. Li ek Bigh Malion, Bigh Malion ek li pa kapav ekziste enn san 
lot. Sakenn bizen so kamwad. Zot tirayman li endispansab pou ki enn  sezon amenn enn lot, pou ki enn youg 
akou s enn lot. Emisfer gos ek emisfer drwat, zot de lezel ki fer zwazo anvole. Tay enn e zwazo tonbe. Pil pa 
ekziste san fas.  
Enn dimoun pe dibout kot so lili. Li ouver so lizie. Bigh Malion!  
- Presidan, ki zes? Kouma mo tourn mo ledo to koumans fane?  
- Bigh?  
- Non. Sen Pier! … Aret to badinaz.  
- Pa fouti mor anpe dan sa fouti pei la.  
- Verminn pa kreve do ta!  
- Parye Satan finn fou twa deor dan lanfer?  
Ala zot rekoumanse. Vilaz finn regagn so lekilib. Prezidan ek Bigh Malion, Bigh Malion ek Prezidan toulede 
toultan dan balans. Samem fer zot lavi deroule. Monte -desann, kase -ranze zot tourne dan enn vals dous -
violan otour zot pie badamie. Kole -kole, parey me diferan, separe me ansam, Prezidan ek Bigh Malion finn 
konpran zot rol. Zot kone sir -sir aster ki malgre k i sakenn pou ris so kote, vire -tourne, mem si zot fer letour 
lor letour, zot oblize remaye. Enn ne eternel finn atas zot ansam kouma pil ek fas, ko uma yinn ek yang.  
- E Prezidan! Komie zot ti donn twa pou to vann nou pie badamie?  
- Kolinn Petrousmok.  
SATYA 
PRELID  
Enn tanto liver kan zwazo boner ti al rod saler dan nik, dan lakrwaze pie lila mo ti zwenn Ton Toulsi. Li ti pe 
asiz lor enn gro ros, liz ie fixe dan pie lila. Dimoun ti pe dir ki plis li li ti pe vinn vie, plis li ti pe radote. Me 
mwa, mo ti trou v enn zafer misterye dan li, ki ti pe atir mwa. Mo ti al asiz pre kot li, san fer tapaz, san 
deranz li. Pandan enn bon bout letan enn miray silans epe ti separ nou me mo pa ti gagn kouraz les tapaz 
gonaz bles trankilite pie lila  la. Enn kou, san atann li t i koumans koze.  
- Ki zot pe fer, beta? Zot pe touy pie lila.  
Mo ti kone par experyans ki mo ti bizen res tankil parski Ton Toulsi ti ena kiksoz p ou dir mwa. Mo ti kwar li 
ti pou koz lor pie lila ki nouri ek geri lavi, fer blesir sikatrize, parfim lakrwaz e. Li ti kontan koz lor seki li ti 
apel 'niim raja'. Me non. Ton Toulsi ti pran enn lot larout net.  
- 'Devadass' li ti dir mwa, 'to enn bon garson . Akoz sa to ena enn louvraz serye pou fer.'  
Enn filwar petal ek pikan ti koumans deroule divan mo lizie ima ziner. Soley ti al dormi san ki mo ti realize. 
Fernwar liver ti fini asiz partou. Mo ti kontinie bwar parol Ton Toulsi ziska ki li ti dir mwa.  
- Beta, to bizen al lakaz. To mama pe trakase.  
Ler mo ti pe marse pou al lakaz, mo ti koumadir dan enn rev. Me tou bann parol la ti vinn enn blok vadire 
lapat -lafarinn -petri e mo ti pe gagn difikilte rapel bann detay. Kikfwa ti pou bizen fer bann tiboul, belo zot, 
met zot lor tawa, aroz manteg pou fer z ot gonfle pou fer farata feyte.  
29 
 Letan ti koumans galoupe. Leko l primer, kolez, liniversite, metie profeser, sakenn so tour ti okip mo servo 
telman net ki parol Ton Toulsi ti al kasiet dan fon basen mo lespri. Tanzantan, san atann, enn mo, enn fraz ti 
remo nt lor sirfas. Pa plis.  
Mo ti desid pou fer mo laniverser tran t-an dan enn kanpman dan vilaz Pwentosab. Ti ena laplipar bann 
kamarad entim. Normal zot ti vinn ar zot kopen -kopinn. Parmi ti ena enn tifi ven -vennde -zan. Li ti diferan ar 
lezot par so manier abiye, koze; par so degenn anzeneral. Malgre li ti bien feminen , li ti osi tanzantan, ena 
enn bataz garson -manke. Sa aspe so personalite la ti souligne par so traksout ek treynez ble -blan. Enn kou, 
san atann, enn fraz vinn dan mo labous.  
- Garson -tifi mel anze pou montre sime dime.  
- Ki to pe dir Deva?  
- Kisannla? M wa?  
- Non, mwa! ... tifi -garson melanze ...  
- ... pou montre sime dime.  
- Samem.  
- Enn gran dimoun ti dir mwa sa enn fwa, bien -bien lontan.  
Sans mo pies pa ti rod konn plis.  
Sa swar la Sa tya ti rant dan mo lavi.  
1 
Mwa ek mo koleg Matie, kouma nou ti abitie fer dan ler dezene, nou ti pe manz enn morso dan Lotel 
Pakistan. Ti ena plizier staf Kolez Islamik kot nou ti pe travay. Matie ek mwa nou ti dan ti kwen ki server ti 
abitie bloke pou no u. Matie ti enn personaz extra ki boukou dimoun ti admire. Li t i enn poet, profeser 
siyans, 'gay', aktif dan tavay sosial - sirtou ar bann seropozitif - e seki ti drol se ki tifi ti atire par li. Mo kwar 
so douser ek so bonte ki ti pe atir dimoun. Li pa ti  kasiet so oryantasion sexiel. Li ti pe sorti ouvertman ar so 
kopen.  
Pandan ki nou ti pe manz dipen ek gato -pima, blag -blage, souden mo ti santi enn prezans. Ler mo ti lev latet 
ki mo ti trouv divan mwa. Traksout ble -blan garson manke. So sourir tris ti a ksantie so bote ek bonte 
profon. Li pa ti paret finn vinn get m wa. So regar gri sat ti poz lor Matie. Lerla mo ti realize ki ti ena enn gran 
konplisite amikal ant sa de la. Enn sel kou Matie, ki ti enpe tris, ti vinn ge, koumadir li ti finn zwenn so nam 
ser.  
_ Satya! To kas enn bout dipen ar nou? ... O pardon! Satya,  mo prezant twa Devadass ... nou apel li Devta. 
Devta mo prezant twa Satya, mo pies prefere.  
- Promes dan vid! ... Nou'nn deza zwenn. Laniverser 30 an dan kanpman ... Pwentosab.  
- Wi, mo rapel.  
- Matie, mo bien bizen twa. To portab tengn?  
- Mo'nn bliye  met li lor sarz.  
- To lib tanto?  
- Ki ler?  
- Si-zer, ... set -er ...  
- Pou ki zafer?  
- Razia finn resite. Vinn zwenn mwa lakaz. Nou'al ansam. Bon, mo les zot kontinie zot kouc hou-kouchou 
zom.  
- To sir to pa'le manz kiksoz?  
- Mo'nn fini dezene. Salam !  
30 
 Parey kouma li ti paret divan nou, memparey li ti disparet kouma enn ti labriz ki soufle enn kout sek avan li 
tengn me feyaz lor later gard tras so pasaz. Matie, dan enn ton plen ar admirasion ti kas silans ki ti swiv.  
- Enn tifi extra sa! Pourtan lavi  pa finn donn li okenn kado ...  
Mo ti kone ki la, parey kouma Ton Toulsi kan garni koze finn fware, nanye pa ti pou kapav fer Matie 
chombo. Kouma li ti konn rakont zistwar e nou ti ena enpe letan divan nou, mo ti deside pou sey pa 
enteronp li. Mo kone pa ti fasil.  
Lapolis ti ramas enn tibaba lor peron lasistans piblik. Enn ti bout papie ki ti pengle dan so lenz ti endik ki so 
nom ti Satya. Li ti grandi dan S.O.S Vilaz ziska laz 18 an. So lasans pou li, fami Mustapha Shibou ti aksepte 
pou eberz li. Li ti e nn tifi entelizan ki ti pas Sinior. Grasa led Misie Shibou, enn menwizie, li ti al sviv enn kour 
menwizri dan I.V.T.B Ebenn pou ki enn zour li pran biznes so papa adoptif. Pandan dis minit li ti ale mem. 
Detay swiv detay ...  
- Zot pa ti fer li sanz so nom ?  
- Mo ti kone to ti pou dimann sa kestion la. Anverite Madam Shibou ti ole sanz so nom, apel li Saberah. Me 
Misie Mustapha ki ti sanz so nom pou reysi marye ti deside ki sa ti enn move pratik. Satya ti gagn liberte 
swazir. Li ti gard nom Satya.  
- Poul e k mangous vinn cham.  
- Ki to pe dir?  
- Enn vie koze lontan. Pli tar mo dir twa. Kontinie zistwar Satya.  
Matie ti kontinie. Satya ti enn tifi pa kouma lezot. Li ti desid koup so seve alagarsonn. Li ti rezet lenz ki ti 
pou donn li enn idantite etnik. Lenz  kouma sari, salwar -kamiz, rob, zip etc. Li ti swazir traksout. Inisex, zero -
etni. La, mo pa ti kapav tini.  
- Li enn lesbienn?  
- Satya lesbienn? Non, non, non! Li debat pou anpes dimoun atas etiket ar li. Li plito enn dimoun 
endepandan. Li get lemonn enn  lot manier. Ziska fek -fek la li ti ena enn boyfrenn me tilom ti tro feb pou li, 
tro konvansionel. Satya se enn lot kalite dimoun, enn spesimenn rar me adorab. Mo extra kontan li. Li 
koumadir mo nam -ser. ... Eh, avan mo bliye. ... Ki sa zistwar poul ek man gous?  
- Ton Toulsi enn fwa ... Mo'nn deza koz Ton Toulsi ar twa? ... Li ti dir mwa ki enn zour pa enn zour enn tifi ar 
bataz garson ... enn garson manke, pou fer poul ek mangous vinn cham.  
- To kwar dan siperstision aster?  
- Siperstision? Ousa profesi? Ki kone!  
Enn santiman bien drol ti swiv mwa partou sa zour la. Mo ti ge ek tris anmemtan; eksite ek trakase. Kifer? 
Pa ti kone. Pa ti ena okenn rezon. Enn zafer ti pe koumans boulvers mo lavi. Mwa ki ti toultan sir mo pwen, 
mo ti pe koumans dout tou. Nany e pa ti sir, nanye pa ti kler. Enn gou ak ti kol lor mo pale. Amizir letan pase 
mo angst ti pe grandi. Mo ti kouma enn pirog san gouvernay ki ti pe balote lor vag. Dan klas mo kour 
Ekonomiks ti koumans mank teton; li ti pe say -saye. Anverite mo nepli ti en a okenn antouziasm. Pli grav mo 
nepli ti kwar dan seki mo ti pe dir kouma enn masinn ki ti finn anrezistre enn mesaz. Monotoni, gou rans. 
Tou ti vinn rann, rann, rann.  
Pou enn wi, pou enn non, mo ti pe sap lor kal. Mo lavi emosionel ti anrwinn. Mo pies ti  prefer kas bag. 
Tourbiyon ti pe vir -vir mwa. Enn zour, boner gramaten mo portab ti sone.  
- Misie Devadas?  
- Limem.  
- Satya isi.  
- Satya? ... Annnn Satya. Wi Satya.  
- Kifer ou paret abriti?  
31 
 - Mo fek leve.  
- Mo kapav koz ar ou? ... Ousa mo telefone p li tar?  
- Non, koze.  
- Matie finn donn mwa ou nimero. ... Mo bien bizen ou led.  
- Ki mo kapav fer?  
- Ou kapav eberz mwa detrwa zour san poz kestion?  
- Be ... hennnn! ... Wi!  
- Ou finn ezite.  
- Wi. Me aster mo repons li kler e ferm. Wi.  
- Ki ou ti'a  kontan manze seswar?  
- Ou pa bizen kwi.  
- Mo anvi.  
Mo konportman ti pe vinn bien drol. Dabitid zame mo ti kiin pou envit dimoun pas lanwit kot mwa. Mem 
kan mo pies ti vinn lakaz, apre lamour mo al ti al kit li kot li. Sel dimoun ki ti tanzantan pas enn de lanwit kot 
mwa se Matie. Mem dan so ka, li pa ti gagn drwa amenn so kopen. Me zordi mo ti pe permet enn enkoni - 
mo ti zwenn li zis de fwa pou enn timama - vinn res kot mwa. Pou komie letan? Sa s ize la pa ti mem 
souleve. Eski mo ti pe vinn pagla net?  
Kouma enn otomat mo ti al direkteman dan sanbdami pou met dra prop lor lili; ramas mo bann dezord; 
ouver lafnet pou les ler fre rantre. ... Dan lakour mo ti koup detrwa ti brans feyaz ek ennde malere  fler pou 
fer enn ti bouke kas -kase. Devadass nepli ti pe konpran Devadass.  
Ler li ti vinn kot mwa li ti ena enn sak lor so ledo e enn tant bazar dan so lame.  
- Montre mwa kot lakwizinn ete. Mo'al met sa laba.  
- Poz li la; mo va okip sa. Les mo montre ou ou lasam.  
Kouma mo ti santi ki li ti avi res tousl dan so lasam, mo ti al dan mo biro pou prepar travay lasemenn. Mo ti 
pe gagn difikilte pou konsantre. Mo ti  al asiz dan enn fotey. Mo lizie ti pe ferm tousel.  
Ler mo somey ti kase enn bon parfen manze ti giji mo narinn. Ti'nn fini midi.  
Satya ti prepar enn r epa mama dan gou. Pandan nou repa ade pa ti ena gran konversasion apart bann ti 
koze lor tizafer pa enp ortan. Apre sa dezene la , sakenn ti al dan so lasam. Pli tar ler mo ti pe get televizion, li 
ti vinn kot laport salon zis pou dir mwa  ki li ti pe al fer enpe joging. Ala kimanier nou premie Dimans ansam 
ti pase. Detrwa zour pli tar mo ti tann enn toktoktok  lor laport mo lasam. Ler mo ti al ouver , mo ti trouv li ar 
so zoli sourir tris, so sak lor so ledo. Ler li ti dir mwa ki ti finn ariv ler pou li chal , mo ti dimann li kifer. Li ti zis 
fer enn gran sourir ki ti montre enn ti fant lor so ledan lao ki ti don n li enn karakter spesial.  
- Nou ti tom dakor lor pa poz kestion.  
- Dakor!  
- Pa neseser akonpagn mwa. Mo konn sime.  
Parey kouma li ti rant dan mo lav i, li ti resorti. San fraka. San tapaz initil. Mo ti enpe tris me kiksoz ti pe 
ekler lorizon kouma barl izour. Satya ek mwa nou ti kouma lapli ek soley me akoz sa nou ti donn nesans 
larkansiel.  
2 
Enn semenn pli tar ler Matie ek mwa ti pe manz enn ti bout di pen dan Lotel Pakistan, san panse koze Satya 
ti leve.  
- Satya finn bien apresie to diskresion.  
32 
 - Li bien? Li pa finn donn so nouvel.  
- Sa Satya sa! Tank ki li kapav debrouye par limem li pa pou rod koudme. Ler li rod koudme se ki li dan dif. 
Akoz sa mo ti donn li to portab.  
- Kapav kone ki ti arive?  
- Aster mo kwar mo kapav koze. Li pa pou mayn. ... En n gran planter dan lenor, enn kouzen Gian ... samem 
... Mustapha ... (avan li ti sanz so nom pou marye enn tifi Mizilman ki li ti kontan) ti ole marye ar  li. 
Mustapha ti dakor. Mem Madam Mustapha ti tom dakor parski kouzen Mustapha ti ena enn ta pitay. Li ti 
anvi envesti dan fabrikasion meb lor enn baz endistriyel. Ti pou enn aranzman korek pou tou: pou lafami 
Shibou, pou kouzen Mustapha ... pou Satya. Me ala lemesan Satya ki dir non; ki sa pa dan so plan. Pa ti 
kapav les enn sans koumsa sape! Presion lor S atya ti koumans monte. Satya ti realize ki sel fason pou ki li 
reysi defann so pozision se enn menas ki li pou kit lakaz ale. Lor vites mo ti bizen trouv  enn ti kwen kot 
Satya ti kapav zet lank pou detrwa zour. Normal mo ti mazinn twa. To abitie depann mwa .  
- Li finn retourn kot bann ... Shibou?  
- Unhun! Tou finn retourn dan lord. Satya kwar dan lamour. So paran adoptif ti prefer panse ki moralite pa 
plen vant. Satya ti fer zot konpran ki pou li zis dipen pa ase pou nouri imen. De manier diferan net pou g et 
lavi. Mustapha ek so madam finn bien konpran ki lor sa isyou la Satya pa pou sed enn pous. ... Kifer to pe 
soupire?  
- Pa fasil sa Satya la! Li'nn ran t dan mo lavi kouma enn koutvan.  
- Li rant partou kouma enn koutvan. E ler li ale nanye nepli kouma avan.  
- To tir sa parol la dan mo labous.  
Mo pa ti kapav dir li ki mo ti kwar ki mo ti tom amoure ar Satya. Mo sir li ti pou boufonn mwa. Matie ti ena 
repitasion enn sef manzer krann.  
Kikfwa li ti zis enn ti latirans fizet. Akoz sa mo ti panse ki si mo ti konsantre lor mo travay , kikfwa bien vit 
enn lot zwazo rar pou travers mo regar. Toumanier kouma lekzame ti pe aprose mo ti bizen ed mo bann 
zelev reviz e for -for. Kan lekzame vinn pre, m o kwar tou profeser konsantre lor metod pas lekzame, pa lor 
devlopman konesans. Minister, administrasion, paran ziz nou par rezilta ek grad. Samem nou apel 
ledikasion.  
Donk mo ti koumans apiye for -for pou fer lendistri se rtifika marse. Me ti ena touzour e nn gou ak dan 
labous. Ti ena tro boukou kikfwa dan mo reflexion. Me ti ena osi enn lot zafer ki ti pe manz mo krann. 
Kouma enn bonn profeser Ekonomix mo ti pe roul dapre silabes; mo ti pe montre bann lavantaz 
'GLOBALIZASIO N' pou nou pei. Me tou mo resers d an so domenn la ti pe dir mo pei fer atansion pa may dan 
lak. Enn rapor Nasionzini ti denons apovrisman bann pei pov ek feb; ti demontre ki mem dan bann pei 
devlope bann ris ti pe vinn pli ris ek bann pov ti pe manz lapous ier. Anplis bann spesialis ti pe d ir ki 
globalizasion ti enn mit. Pou li fonksione plennti -plennti bizen lenerzi bomarse ek lape dan lemonn. Pri 
lesans ti pre pou tous 70 dolar barik ek rivalite ant USA ek Lasinn ti pe entansifie. Gilbert Ahnee dan Le 
Maur icien ti ekrir ki li pa ti pou enn  sirpriz ki lesans vinn 100 dolar barik. Lager komersial ti kapav debous lor 
konfli arme. Me dan mo pei, bann neoliberal, linet roupi lor lizie, ti pe priye for -for dan lasapel 
globalizasion, liberalizasion ek privatizasio n. Mo pa ti kapav ansengn sa. Li p a ti dan silabes.  
Lot kote bann aktivite ekonomik tradisionel ti pe koumans lok -loke. Ti ena deza ennde entelektiel ki ti pe dir 
bann lotorite konserne ki ti bizen reget nou stratezi devlopman. Enn ladan ti pe dir ki ti'n n ariv ler pou viz 
sekirite aliman ter atraver enn reform agrer. Plis ki 50% later ti dan lame mwens ki 1% popilasion ki ti blan. 
Bann desandan esklav ki ti plis ki 25% popilasion pa ti mem posed 1% later. Dapre li sa ti enn veritab form 
aparteid ekonomik. Normal bann lagazet ki ti dan lame  bann neoliberal ti tom lor li, apel li rasis, teroris, 
anarsis - anfen tou bann 'sis' negatif. Sawsi pa ti kapav ansegne. Mo ti kapav pe tann bann gardien moralite 
kriye ki bann demagog doktriner ek dogmatik pe fer lavaz servo dan lekol. ... Mo ti kwense net. Ti bizen pez 
nene, bwar dilwil. Telma mo ti pe bizen pez fren ki mo semel ti ize net. Mo travay nepli ti pe donn mwa 
okenn satisfaksion. Apart sa mo pa ti pe kapav aret pans Satya ... So portre ti dan mo latet toultan ; so sourir 
tris ti pe obsed mwa. ... Si mo ti kapav aret panse! Mo dilem ti lour pou sarye.  
33 
 3 
Enn gramaten dan Matinal ti ena enn lartik prensipal dan premie paz avek enn gran foto Satya. Satya dan 
lagazet? Mo ti pe tranble. Mo leker ti pe bate for -for. K i ti finn ariv li? Enn lezand anba  so foto: Madona 
Rouz, Lider MDL. Tit: TIBOUT FER GRAN -NWAR TRANBLE. Mo ti lir lartik la kouma enn afame; telefonn 
Matie. Li pa ti la. Mo ti kit enn mesaz lor so reponder. Lafami Shibou ti kapav donn mwa nouvel. Ti ena 
omw en 25 Shibou; omwen 10 ladan dan P lennvert. Bizen sey mo lasans. Mo ti fer enn nimero. Non, Satya 
pa ti res la. Sey lari Lape. Enn madam ti reponn. So bonom Mustapha pa ti la. Li ti finn al donn Satya enn 
koudme. Wi, li ti tann parl mwa. Satya ti dir zot k i li ti fer mwa konfians. Wi, mo t i kapav vinn get li si mo ti 
pou anvi. Li ti pou lakaz tout lazourne.  
Mo ti bizen al travay. Kouma mo ti ena de peryod lib zis avan gran brek mo ti pou kapav al rann Madam 
Mustapha enn vizit. Matie pa ti pran kontak. Li p a ti vinn travay. Li ti pran enn k onze spesial. ... Mo ti kouma 
sat lor labrez.  
Madam Mustapha ti enn dimoun sarman. Li ti donn mwa enpe detay ek bann nimero telefonn. Anplis li ti 
ole atoupri ki mo manz enn ti manze kot li. Enn lot fwa mo ti dir li.  
Dan les pei, lor lakot, ti ena boukou  ti vilaz ki ti ena zot prop kiltir ankomen. Bann vilazwa ti ena enn lipie lor 
later, enn lipie dan lamer. Later, lamer ek ler ti pe viv an -armoni e dimoun ti  disel ki ti fer lavi dan gou. Me 
gouvernman neoliberal ansam ar  bann korporasion ki ti ena enn se l obzektif - pitay fer piti ar pitay - ti finn 
tir zot prop plan: IRS (Integrated Resort Scheme). IRS ti pou permet fer later agikol vinn rezidansiel pou 
miltimiliarder. Laplaz ek lamer ti pou rezerve pou rezidan Fortresvi l. Toutotour ti pou ena enn baraz beton -
barble. Mir Berlen manti. Ti koumans par anpes peser zet zot file dan lagon ousa plas kazie; bann meteye ti 
bizen retourn later; later leta ki ti gard so nom krawnlenn ti pe fizione ar later tabisman pou donn IRS sim e, 
teren golf e mem enn ti erport pou jet prive. Bann agwa lamone fasil kouma Satis K.K ek Benn Moutouk ti 
pe explik bann abitan vilaz Kat Ser, Set Frer, Tantinn Gouna, Lamitie ki zot pou dan bien. Pou bizen dimoun 
pou travay servant, zardinie, kliner, boy , mesennjer, kwizinie, nenenn. Gou vernman ek bann miltinasional 
kontan lepep admirab.  
Enn samdi gramaten enn ti garson ki ti kontan lapes ti pran so lalinn, so lamok lever ek so tant lapes pou al 
may detrwa viel gri. Ler li ti pe travers lor laplaz, enn g ard sekirite aret li, ras so mater yel, bat li detrwa 
koutpwen ek koutpie. Ti garson la ti tom anba sankonesans. Gard sekirite ti ris lekor garson la, zet li dan enn 
depotwar. Kan garson la so mama pa ti trouv so zanfan retourne malgre ki soley ti fini kous e, li ti dimann 
bann vwazen donn e nn koudme pou rod piti la. Enn group zenes ti trouv ti garson la anba enn touf plan t 
sovaz. Lor vites ti amenn li lopital. Garson la, TiPrem, so zetwal ti for. Kan li ti koumans geri, li ti rakonte seki 
ti ariv li.  
Tou di moun ti soke. Sok ti vinn mekontan tman; mekontantman ti vinn lakoler. Si pa ti fer kiksoz toutswit 
sitiasion ti pou deteryore. Depi enpe letan , Satya ek enn ti group travayer sosial ti aktif dan sa rezion la dan 
domenn ledikasion bann madam parski akoz ban n koutim ki konsider zom siperyer ki fam, ti ena boukou 
fam ki pa ti konn ni lir ni ekrir.  Ler zot ti aprann ki ti ariv TiPrem , zot ti fer enn seri renion otour destriksion 
lavi dan vilaz par proze Fortresvil e sa seri renion la ti debous lor enn rasanblem an mons dan vilaz prensipal, 
Lamit ie.  
Ki kouraz mo ti gagne? Olie retourn kolez pou kontinie travay, mo ti al direk vilaz Lamitie. Kouma mo loto ti 
anpann mo ti bizen al par bis. Ver kat -er mo ti ariv laba. Mo ti pe atann pou trouv enn landrwa dan lafiev 
azitasion me sak dimoun ti pe okip so o kipasion. Kot pou gagn niouz lor Satya. Dan sant vilaz ti ena, kouma 
dan tou vilaz, latelie tayer, salon kwafer ek lotel dite. Lotel dite. Mo ti swazir lotel dite. Kisannla ti ladan, 
antoure par enn group abitan landr wa? Matie.  
- Devta? To'nn perdi sime?  
- Kot Satya?  
- Li pe repoze. Nou kouma sovsouri. Aswar nou fer louvraz, lizour nou dormi.  
Enn parol Ton Toulsi revinn dan mo latet: "Kan aswar vinn lizour ..."  
34 
 Ver set -er tanto nou ti zwenn. Satya ti akey mwa ar p li zoli sourir ki ekziste. Ler mo ti ge t li mo ti kone kifer 
mo ti vinn dan Lamitie. Mo ti amoure ar Satya.  
Matie ti fini konpran tou e li ti kone ki pa so ler pou manz krann. Apre ki nou ti manz enn bout dipen nou ti 
all dan enn renion kordinasion bann d elege tou vilaz dan lezanviron. Ti ena peser, planter legim, prodikter 
poule ek dizef, tayer, mekanisien, kwafer. Ti ena bann fam ki ti vini ar zot zanfan. Ti ena zenn, ti ena vie. Tou 
dimoun ti ini par mem volonte. Zot dinite ek zot liberte pa ti avann. M o ti enpresione par manier karismatik 
ki Satya ti kontrol renion la. So parol ki ti koule kouma dilo lasours ti pe tous nam tou dimoun ki ti prezan. Ti 
neseser aster fer pei antie kone ki ti pe pase is dan rezion les.  
- Zotmem disel later. San zot nou lat er pou perdi so nouritir e lerla li pou  aret nouri nou. Pa ase zis fer seki 
nou pe fer. Bizen fer kone. Kan nou alim enn labouzi, nou pa met li anba bol. Nou poz li lor enn oter pou li 
kapav ekler sime lezot. Kouma pou fer sa?  
Enn vie tonton - li ti rapel  mwa Ton Toulsi – ti dimann nou kifer n ou pa ti pibliy enn bilten regilierman. Apel 
li Mouvman Disel Later (MDL). Kisannla ti pou ansarz? Mo ti santi plizier per lizie fixe mwa.  
4 
Boner gramaten, lelandime, mo ti pran bis pou retourn kot mwa. Mo ti pas enn  lanwit blans. Ti bizen swazir 
ant Glob alizasion ek Disel Later; ant abstre ek konkre; ant fos ek vre; ant fer vadire ek lamour vre; ant gonaz 
ek Satya. Ti ena pou travers enn pon e lerla koup li; ti bizen avanse san get deryer. Mo ti gagn per.  
San realiz e mo lavi ti pran enn lot direksion. Ko uma enn tren lor rel, san saydinn, mo ti pe roule, parfwa 
roul-roule lor larout trase par routinn. Bann lane ti pe traverse parey kouma bann lagar kot personn pa 
desann. Minister sekirite sosial ti avoy mwa enn let po u dir mwa ranpli enn form ki ti pou don n mwa drwa 
pansion vieyes. Mo ti pre pou ariv dan bit e nanye mo pa ti done. Mo nek ti pran. Kouma lamas dimoun mo 
'si mo ti nek fer vadire.  
Pa kone kifer, enn lema ti atir mwa ver lakrwaze pie lila mo lanfans. Tou t i finn sanze. Depi lontan Ton 
Toulsi ti  fini kit nou. Enn batiman beton, vilen kouma devlopman sovaz ti pe dibout dan plas pie lila. 
Pourtan enn tanto, bie n lontan, ti ena enn promes me enn gopia ti kras lor li. Satya ti mor dan enn aksidan 
loto. Dapre ser ten dimoun pa ti enn aksidan sa. Mafia ti avoy li manze.  
ENN LAVWA DAN ASWAR  
Depi enn semenn mo pe anim enn program radio ant ener ek dezer dimaten. Enn program enteraktif. 
Nanye bien orizinal. Mo zwe lamizik ki mo kontan, mo envit bann oditer reazir e p arfwa zot dimann mwa 
zwe enn dis ki zot kontan. Si posib, mo fer zot plezir. Me plis souvan se pa lamizik ki dimoun rode me plito 
enn konversasion pou kas silans -solitid aswar. Radio dan nou sivilization bef -dan-disab finn vinn enn far 
alime dan marenwar p ou donn lespwar, enn pasrel ant bann  ti lil izole, enn bren lerb anplen dezer. Parfwa 
li enn lenpos ouver lor lepase, enn ti difil frazil ki met kontak ar enn lexperyans antere dan fon nou memwar 
kot nou finn bliye so lekzistans, enn signal ki kapav ramenn  enn trans lavi lor sirfas.  
Zordi sw ar tou plis trankil ki normal. Zis detrwa kout telefonn. Parmi finn ena enn ensinifian ki profit liberte 
ki li finn gagne pou vomi pianter ki dan so lespri parski so leker kapon -timid abitie azir dan -nwar -dan-nwar. 
Ankor  senk minit reste. Ki mo pou fer zor di? Aret parla kot enn lotel dite, manz enn ti -zafer, lerla al lakaz, 
sey dormi enpe. Samem momam mo plis deteste. Retourn lakaz, retourn dan routinn; koze pou labous pa 
pi. Koz nenport, fer nenport. Mo pe al lor karant -an e mo lavi finn fini vinn nenport.  Tou mo bann gran 
proze depi bien lontan finn tas lor poto. Enn sans ena sa program la. Li permet mwa kominik ar dimoun 
andeor mo nik ... Kisanla sa kapavet? Alo ... Silans ... Wi ... Momem sa ... Rozmari! ... Kot? ... F inn koupe. 
Teknisien pas jingle. Mo pa'le quar seki finn ariv mwa. Rozmari? Pa posib! Sirman kikenn pe fer mwa 
mesanste. Me pa kone kot korl la sorti. Dimoun la pa finn kit okenn tras. Si Rozmari sa, li pou retelefone. 
Sirman enn kout flouk li finn tap lor  program la, li finn tann mo lavwa, mo nom e li finn anvi repran kontak. 
Lor kouto. Zis pou fer mwa kone ki li dan paraz. Kifer li finn atann dernie ler? Sirman li pou repran kontak. 
Les mo kit enn mesaz dan resepsion pou dir zot ki si ena korl pou mwa avo y li dan mo biro.  
Atann, atann, atan n. Touzour pa nanye. Komie letan mo finn atann? Ler mo somey kase barlizour pe deza 
kolorye lorizon. Mo dimann resepsion si ti ena korl pou mwa. Non. Personn pa ti telefone. Me Rozmari? Rev 
ousa realite? Ase fer to kouyo n. Rozmari ti telefone. Ti pre pou d ezer -dimaten.  
35 
 Drol! Ki pe arive? Souvan mo pas dan sa sime la. Me zordi gramaten li pe paret diferan. Koumadir mo pe get 
li ar lizie nef. Enn lavwa dan aswar kapav fer sa? Eski mo pe vinn fou? Sirman koumsamem lafoli kou manse. 
Nepli kone ki rev, ki realite . Me Rozmari pa enn rev. Li ti ekziste, li ankor ekziste. Talerla mo ti tann so lavwa. 
Pa rev sa. Se lepase ki pe rod so vanzans. Depi enn bon bout letan sa loto la pe swiv mwa. Enn taxi. Me ena 
kikenn deryer. Kikenn ki resanble ... Non. Mo tro fatige. Mo vizion pa kler. Pa kapav li sa. Ki Rozmari pou 
vinn fer isi? Les mo arete, mo gete ki taxi la fer. Li double mwa li ale. Taxi la vid deryer. Kikfwa pasaze la finn 
koule pou mo pa trouv li. Kifer? Ala li reparet. Mem foul ar ki Rozmari ti abitie mete ... Kik enn pe rod fer 
mwa vinn fou.  
Mo desid pou al direk lakaz. Enn dous, enn kafe so, enn bon somey mo sir pou fer mwa revinn fit.  
Rozmari, ler nou ti zwenn, ti fini fer so premie degre e li ti pe travay lor so tez Ph.D. Li t i enn fam bien ot, 
extra elegan ek r afine; enn fam admirab ki ti kapav fer lavi so zom vinn swa paradi, swa lanfer. Tou ti 
depann lor so moud. Mo pa kapav dir ki mo ti kontan li. Me akoz li ti enterese ar mwa mo ti santi mwa bien 
spesial. Bann lezot zom da n mo group ti bien manga. Mo kamwad Peter ti fer tou pou sorti ar li me se lor 
mwa ki so lizie ti tonbe. Kifer li ti swazir mwa? Mo pa ti enn jak. Eski mo zis ti enn spesimenn ekzotik pou so 
koleksion? Posib. Posib osi ki li ti senser. Enn zafer sir: mo ti  flert ar li zis pou fer mo fezer, d eklar gran mari, 
fer lezot vwar. Ar Rozmari mo ti bien negatif. Mo ti osi enn joukal. Kan mank lexperyans nou bien fane. 
Apre, pa kone kifer, nou finn aret zwenn. Nou toulede, mo kwar, ti santi ki nou relasion ti tro art ifisiel, mem 
tro destriktif, e ki li  ti meyer sakenn al so kote. San okenn explikasion, nou ti zis dekonekte. Tanzantan 
souvenir Rozmari remont lor sirfas e lerla mo gagn enn anvi for get li. Bien vit selman bann lezot 
preokipasion pous li dan enn kwen. Me  zordi ver dezer -mwen -senk li finn r erant dan mo lekzistans kouma 
enn koutvan. E pli grav mo pe santi mwa koupab. Koupab pou kizafer, mo pa kone. Me klerman mo santi ki 
kikpar dan nou relasion mo responsab enn blesir, enn soufrans. Si vremem li ti kontan m wa! Grav. Parski 
pou mwa li ti zis e nn gadjet pou dekor mo biografi, pou kares ek flat mo fierte zom. Enn zeye dan mo 
boutonier pou giji -giji mo gran -nwar matcho. Rozmari pardon! Pardon Rozmari. Eski akoz mwa ki to ti vinn 
enn droge? Ki to finn devini? Fek -fekla Peter ti dir mwa ki li ti fin n gagn move nouvel lor twa. Enkonsiaman 
mo ti sey efas lenformasion la. Aster mo konpran kifer.  
Me ki mo pe radote? Rozmari vivan. Li ti telefone ver dezer -dimaten. Mo ti trouv li dan siez aryer enn taxi.  
Kiler la? Mo fa m finn fini leve. Tipti pe ankor fer  so move size. Mo pe ariv zis atan. Mo va okip li letan Jenny 
prepar Sabrina pou al lekol.  
- Sori, mo ti tro fatige pou retourne. Personn pa'nn telefone?  
- Rozmari fek telefone.  
- Rozmari?  
- Wi. To ansien pies ... Ki ari v twa mo gate? Ena problem?  
- Non .. . Ki li'nn dir?  
- Enn zafer ant mwa ek li ... enn vie zafer.  
Mo mirmir enn ti -fraz. Ase for. Jenny finn tande.  
- Kifer to dir sa? Bien sir li vivan. To quar so nam ki ti telefone?... Rann mwa enn servis. Pran tipti letan  mo 
fer Sabrina manze... Ale mo bebe , enn dernie kouyer. Enn pou papi, enn pou mami. Fer mami plezir... Sa mo 
gran gate sa! Dan! Li dimann twa si to finn pardonn li...  
- Kisannla?  
- Rozmari.  
- Ki li dir?  
- Si to finn pardonn li, dime dan to program zwe "A whiter shade of pale".  
- Pardonn li?  Pou kifer?  
- Li dir ki to kone.  
36 
 Tipik Rozmari. Li rant kouma koutvan, li sort kouma koutvan me li toultan kit enn mister deryer li. "A whiter 
shade of pale". Kifer "A whiter shade of pale"? ... Mwa ki bizen dimann li pa rdon... Pardonn li! Pou kizafer? 
Pa kone. Kikfwa zame pou kone. Me pa fer nanye. Mo pou zwe "A whiter shade of pale" dan mo program 
dime. Pa parski mo bizen pardone. Me parski mo bizen pardon.  
Rozmari. Enn lavwa dan aswar. Finn ler pou sanz paz, koumans en n nouvo sapit.  
ALIAS MEME  
Enn fam anviron swasant -senk -an pe atann pou travers sime lor krosing kot ronpwen Beau -Bassin. Malgre 
so laz, so farde enpe ekzazere, ena enn zafer ar li ki fer dimounn tourn latet pou gete.  
Enn BMW dernie model, gri metalize, p rop kouma enn loto dans soroum, arete. Fam la travers sime. Dan 
loto, lor volan de lizie dilate -emosione swiv so tipa -tipa lor krosing. Ler li demare, li sey swiv li dan so 
retrovizer.  
- To konn li?  
- Kisannla?  
- Sa vie fam ki fek travers sime.  
- Non... Ki fer? 
- Koumadir to'nn trouv kike nn to kone.  
- Kiler bizen ariv erport?  
- Ena letan.  
Zame li finn reysi kasiet nanye so fam ki lir so lespri kouma enn liv ouver. Me li prefer pa koze. Kan sa arive li 
koule dousman -dousman dan enn lemonn silans kot li tousel  konn laport sorti.  
Ler zot ariv  erport, li depoz so fam kot diparcher, al kit so loto dan parking, revinn pou zwenn so fam apre 
tchekin. Tou finn revinn normal, li paret. Ti komanter, rekomandasion, konsey dernie ler. Zot anbrase.  
- Pa bliye telefone pou donn mwa detay lor to vol retour . 
- Salam gate. Pa bliye bizen fer vaksinn Zoulou.  
Apre ven -tan maryaz zot relasion finn vinn preske mekanik. Kouma de adilt mazer, mir, responsab zot konn 
zot rol ki zot zwe dapre regleman, dapre koutim.  
Lor sime retour li koumans santi enn drol sansation ; sansasion enn liv ki mank enn sapit, sansasion enn 
moter ki mank enn piston, sansasion enn lorkes ki peyna batri. Ler li ariv kot enn landrwa dezerte kot lanatir 
abondan finn reysi pous dimoun, li bord so loto, arete, kit so loto, rant dan enn ti bwa. Da n sa sezon la bann 
pie, bann plant ek bann lerb lor later zot foul ar verdir ek fler. Bann zwazo ek bann ensek sant kouler ek 
labondans. Tousa fer li rapel bann ti zafer fondamantal ki BMW pa kapav ranplase.  
Li ti ena sez -an. Tou bann zenes dan so group ti  fini konn relasion  ar enn vwazinn, ar servant ou, ar piten. Li 
tousel ti piso. Li ti pe santi li mari kouyon. Sirtou li ti pe gagn per.  
Li vre ki li ti bien timid. Ti bizen kas piso. Enn so bon kamwad ti donn li enn ladres e enn swar li ti sove par 
lafnet  so lasam. Li ti al kot Meme. Lor vites Meme ti met li alez, ti tret li kouma enn gran. Me parski li ti 
enpe tro nerve, li pa ti kapav kontrol bien so mouvman e vit, enpe tro vit, tou ti fini.  
- Prosenn fwa li pou plis korek , fer mwa konfians.  
Li ti bes so  latet, ti kit lamone lor latab e vit li ti sorti. Enn santiman bizar ti pe desir so lape. Enn kote li ti fier 
parski li ti santi ki li ti vinn enn zom. Me lot kote li ti ena enn santiman degou. Degou ar limem. Mem 
santiman ki li ti gagne sak fwa li ti bre ne. Me li ti osi kone ki kouma li ti pou reysi ramas enn tipe kas li ti pou 
real kot Meme. Letan ti pase. Meme ti fer li vinn enn exper lor fer lamour. Li ti enn bien -bien bon profeser 
ki ti marye teori ar pratik.  
37 
 Li retourn  dan so loto. Ler li ariv Beau -Basin li al fer enn letour kot Meme ti pe reste lontan. Tou finn bien 
sanze. Ban n vie-vie lakaz tol finn disparet. Partou beton ek anti -vol. Nepli kapav sot par lafnet. Pie longann 
la ankor lamem.  
Li rapel enn swar. Lerla li ti ena omwen venn -senk an. Ti en n sa bann zour kot tou ti golmal. Li ti dimann 
Meme si zot ti kapav pas lanwit ansam parski li ti bien bizen sove al kasiet parla, lwen ar so anvironnman 
abitiel. Zot ti tom dakor lor enn pri. Omilie lanwit, pa kone kifer li  ti anvi dir Meme bann parol san timantal.  
- Kifer nou pa res ansam koumsa Meme?  
- Pa Meme.  
- Kifer?  
- Em em.  
- Hen!  
- M.M  
- M.M?  
- Wi. 
Aster li realize. Li ti amoure ar enn piten. Me M.M. pa ti enn piten ordiner. Li ti enn ti dees lamour. Venus 
manti.  
Senk -an pli tar par aksidan mo trouv enn tom dan simitier St. Jean ki garni ar zoli fler, kalite lor kouler. Mo 
aprose pou kone kisannla ena otan sans.  
"Marie -Madeleine Eternelle"  
Dan parking simitier enn BMW gri metalize kouver ar lapousier demare.  
DAYRI EN N FOUKA  
Zordi mo laniverser. Mo finn gagn 76 an. Mo pa ti kwar mo pou viv osi lontan. 66 maximem mo ti pe dir. 
Vadire mo finn gagn enn ti -baksis. Ti -baksis? Enn mari long baksis. Kifer? Pou rekonpans mwa pou enn lavi 
ekzanpler afen ki mo kapav kas ankor boukou pake? Pou mo gagn ase letan pou pey tou mo pese? Kot pou 
kone! Aret radote bonom. To fer koumadir ena enn bondie zis pou twa, pou okip tou ti -detay dan to lavi. 
Kreater enn kosmos imans ar plizier liniver, milyar galaxi, milyar soley dan sak galaxi,  douzenn planet dan 
sak sistem soler pou gagn letan pou okip to tansion, to jabet ek to tanpann?  
Depi laz 16 an , toulezan zour mo laniverser mo fer rezolision pou ouver enn dayri pou anrezistre mo panse, 
mo santiman, mo bann aksion. Toulezan mo rezolision al kouse ansam ar soley dan fon lamer. Me zordi, 
koumadir mirak, louvraz la pe fer, vadire pe bar gorl 60 an. Enn dayri dan mo latet.  
Taler zot pou vinn lev mwa, pou swet mwa bonnaniverser, sant 'Happy Birthday', dir mwa bizen leve pou 
zot kapav netway mo lasam, servi mwa dezene. Dan 'home' kot mo finn vinn viv nou gagn bon tretman. Pa 
gagn drwa plengne. Selman ena zis vie; kouma mo ti -zanfan kontan dir 'vie kalite lor kouler'. Enn ti -malinn 
sa tifi la. Bon zanfan! Lendi dernie avan li al pran avion li ti p as vinn get mwa. Ler ti ariv ler pou separe mo 
lizie ti larme. Li ti santi mo lapenn. 'Tata', li ti dir, 'chombo, napa les sape'. Divan li mo fer sanblan riye. Apre 
…! Eski mo pou retrouv so figir avan mo ale? … Pa fer nanye, mo kone li pou ekrir mo poem… Mo sir Klodet 
sa, … so manier ouver laport koumadir li per pou kas somey ti -baba. Wi, limem sa.  
- 'Bonzour granper! Finn bien dormi?'  
- 'Mamzel Klodet, zame mo ti marye ar ou granmer. Me si koumadir ou ou dakor, be san reflesi mo plonze.'  
- 'Kapav reponn l apel, zoli bonom?'  
- 'Miam -miam!'  
- 'E! Ou laniverser zordi. Ki mo kapav swet ou?'  
- 'Enn zoli lanterman.'  
38 
 - 'E ou la! Aret fer mofinn!'  
Klodet ouver rido. Deryer bann pie fri dan verze, lesiel ble, preske san niaz, pe anons enn zour ordiner, 
routinn; lor difil elektrik detrwa zozo -konde pe diboute. Enn kout sek zot tou anvole, ale anmemtan. Deor, 
dan lari, enn loto pas atout vites, tronpe for -for. Pourtan enan ekrito ek sign pou kontrol vites ek defann fer 
tapaz. Kod -delarout ek bon manier ti bizen mars an sam, me dimoun kontinie mizir zot grander ar 
horspawer moter loto. Ankor enn lot gran envansion ki finn vinn pwazon…  
Mo bizen leve, sinon mo pou anpes Klodet fer so louvraz.  
- 'Bizen enn koudme Granper?'  
- 'Non mo tifi. Kapav debat!'  
Dilo la bouyant. Samem  problem ar sofosoler. An -ete li tro so; an -iver li pa ase so. Mem mixer la pa ede. An -
ete dilo ordiner tro tied pou bes saler dilo so; an -iver … brrr!... gagn lakranp toutou. Ki program zordi?  
- 'Klodet, ki program zordi?'  
- 'Pou ena ou fet seswar.'  
- 'Lazourne?'  
- 'Normal. … Tou manier ou bizen repoze pou ki ou fit seswar.'  
- 'To pou dans ar mwa Klodet?'  
- 'Si ou envit mwa. Seswar mo ofjouti.'  
- 'Vinn dan mo fet.'  
- 'Mersi Granper me sori. Mo bizen okip mo fami. Tou manier ou pou bizi. Tou ou fami pou vinn get ou.'  
Wi, zot pou vinn get mwa. Me mo trezor spesial pa pou la. Li lwen lot kote dilo. Li kapav telefone. Non pa 
posib. Li enn etidiant, lavi ser. Pa neseser. Fek -fek la li ti la. … Ala li resanble mo Sheila; foto so granmer! 
Lavi drol. Li ti an bo nn-sante; toultan mo ti kwar ki mwa mo ti pou ale premie; mo ti pran tou prekosion pou 
ki li pa mank nanye. Mwa ki ti bizen ale premie. Mwa ar mo jabet, mo tansion, mo malad -leker. Me lavi ti 
ena so prop plan. Enn swar li al dormi … li res dormi … touzour mem s ourir lor lalev. Kouma zozo -konde li 
zis anvole, ale. Bondie kone ki li fer. Li bon koumsa. Dan nou memwar, dan mo memwar, vre Sheila kouma li 
ti ete toultan pou res fre, fre kouma li ti ete toultan. Li ti trap lavi ar so de lame e ler li larg lavi en n sou rir ti 
desinn so boner. Mem li pa la, li pou toultan la. Li finn kit so sourir lor figir so ti -zanfan. Sheila -Anaïs.  
Klodet finn fini netway mo lasam. Zot pre pou servi mwa mo ti -dezene. Mo pran mo meksinn e apre mo zet 
enn koudey dan lagazet. Prezant asion  lagazet finn bien sanze. Ti -lartik, gro tit, enn ta foto. Zot finn oblize 
sanze. Sankwa televizion prive ek radjo lib fini zot net. Zot ti kwar dimoun pa kontan lir me anverite laplipar 
pa konn lir. Tousa letan la, laparans finn maske realite. Pa fas il! Zes touy konesans. E tou dimoun gagn so 
jos. Ena desizion difisil pou pran. Enn zour pa enn zour pou bizen fer kiksoz. Adopte enn nouvo politik, enn 
nouvo apros. Anvi, pa anvi pou oblize. Tro boukou zenes tom dan karo vavang. Tro boukou gaspiyaz. Tousa  
nepl i mo problem. Mo pre pou ale … me fer sagren kan panse komie letan finn perdi parski lespri dimoun 
bloke. William Blake ti ena rezon. Menot dan lespri pli difisil pou kase. Zot bizen gres larou sa trole la. Li 
grense kouma enn kachak -charli. Kisannla pe am enn tidezene zordi: Inndira Boudez ousa Yashminn Yap -
Yap? Mo'nn gagne! Yashminn Yap -Yap. Me mo'nn perdi 'si. Enn kaskad koze pou nway mwa. Ala li 
koumanse. Koze ki long!  
- 'Bonnaniverser Gran -Dimoun. 76 an e ou finn res zenn. Kouma ou fer sa Gran -Dimo un? M o sir ou ena enn 
sekre mazik. Ena zi, tos, kornflex. Bwar ou dite avan li fre. 76 an! Pa fasil pou viv ziska sa laz la. Letan bon 
zordi. Mo sir akoz ou laniverser. Zour mo laniverser ti ena siklonn. Mwa mo enn dimoun lagign. Mofinn swiv 
mwa partou. Ma lsans  protez mwa. Ou finn gagn nouvel? Kote Samarel laba dimoun finn trouv enn … kouma 
dir sa do? … enn soukoup volant. Mo kwar lafen -lemonn bien pre; dimoun finn vinn bebet. Sida finn ale, 
aster mo tann dir, dan radio ti dir… malarya pe revini. Ou pa trou ve Bo ndie pe pini nou. Tro boukou pese, 
tro boukou pese. 76 an! Kot mo pou ariv laba? Fini mor avan. Pa bliye bwar ou dite avan li fre. Ou pa bizen 
nanye? Bon mo ale. Salam Gran -Dimoun.'  
39 
 Pov Yashminn! Pa enn move dimoun me ala li koze la. Pappa! Li kouma M iss B ates dan Emma. So papa ti 
kwar ki enn fam onet bizen trankil, obeisan, silansie. So mari 'si parey. Dan lakaz zame li finn gagn drwa 
koze. Kouma li sort deor garni koze fware. Enn sans li travay andeor lakaz. Sinon li ti pou vinn fol. Nou'nn 
fini rant  dan trwaziem milener me nou mantalite finn tas dan mwayen -az. Vie reflex ankor pe dominn nou 
kiltir. Ena mem ki trouv enstriman dominasion dan leker zot relizion. E zot dir zot priye BON -die. Pa gagn 
fen zordi. Bizen manz enpe plis refej, salad, legim, di pen-konple. Mo enpe konstipe. Pa fer ase lekzersis, pa 
bwar ase dilo. Move labitid difisil pou sanze. Aster mo trouv drol ki dimoun pa'le sanze. Fasil kritike, difisil 
pou donn bon lekzanp.  
Mo sir bannla pe atann mwa dan horl pou nou mach domino. Domino. E nn zo li mo, bien ron, bien plen. Mo 
konn sa mo la depi mo zanfan. Mo granper ti zwe domino, mo papa ti zwe domino. Mo ser ti rod zwe me ti 
defann li. Mofinn sa, tifi zwe domino. Pourtan mo Sheila -Anaïs enn fwet dan domino; li toultan bat so bann 
kouzen enn  bate  bef … Dan vilaz kot mo ti grandi, domino ti bien popiler. Popiler parmi zenn, popiler parmi 
vie. An -ete sirtou, kan soley pa prese pou al bwar dilo, anba pie -badamie, anba pie -friyapen, anba pie -
boukie -banane, dan lakrwaze kot lila -de-pers, anba lava rang laboutik Zanfout, lor mel ros kot karo filao, 
anba pie -zanblon koste kot lekiri -vas enn konser lor kes dibwa sone, sote, valse, bate dan enn lanbians 
amikal -foupamal. An -iver dan veye mortier, domino silansie fer letan pase ziska ki soley tris, timid -timid  
prepar serkey pou lanterman. … Pourtan mazorite pa ti konn lir ousa konte. Me zot ti konn lir ek ekrir 
langaz domino, desifre bann sign, fer kalkil mantal pou devine ki domino dan lame advers. Tousa dan zot 
prop lang ki lekol pa ti rekonet e ziska le r pa' le rekonet. Komie zeni nou finn touye?  
'Bonaniverser Albert!' Zot tou la? Kot Nalini? Yer li pa ti tro bien. Malgre so malad li toultan ge sa fam la. 
Sirman li pe repoze. Kimanier Roger? Dawood, ki lapoz? Rajni, donn mwa enn ti -dou. Kamini, Rosie, 
Clement,  Aisha … Kifer Nalini pa la?  …Tansion! … Non, pa zour mo laniverser.  
- 'Dawood, nou zwe miz zordi. Nou fou zot enn rakle.'  
Dawood, li mo bon miz domino me apart sa nou pa lasas ansam. Li mem tro kontan lasas dan mo rezerv. 
Mo finn dir li aret fer so z olike r ar Nalini. Si li kontinie mo pou oblize met enn lak ar li. … Zame mo pou 
konpran dimoun kouma Dawood. Pourtan li ena enn PhD an zenetik! Enn kolos akademik ki finn fer gran -
gran dekouvert! Me li ankor kwar dan enn Bondie personel ki li kapav priye, ki ek out so lapriyer. Si 
koumadir li ti kwar dan enn lenerzi kosmik ki ti pez start Big -Beng mo pa ti pou trouv drol parski liniver ena 
enn direksion, enn lentansion, enn volonte, enn rezon -kifer. Ena enn gran lentelizans ki finn tras desten nou 
kosmos. Me  mo p a kwar li gagn letan pou ekout palab Dawood …  
- 'E Dawood ki to pe gagne? Aret fer fos do ta! Vey zwe! Mo pa fek pas lor kat?'  
- 'Aret zaze Albert! Konsantre, to pou konpran!'  
Konsantre? Konsantre dan zwe domino, konsantre dan lapriyer? Kan pou rilax?  Kan lamor vini? … Nalini! 
Mo bizen al get li. Tansion li bizen mwa. Sa enn bay fam sa! Zame li pou dimann koudme. Kifer li ferm 
limem dan enn serk, koumadir enn boukliye? Li pa koze me mo sir li finn konn bann experyans pa korek ki 
finn obliz santiman bot e, bo te santiman al kasiet dan koki. Parfwa bout -bout sape, tom andeor file pou tal 
so soufrans lor sali glase. Enn boyfrenn ki ti swiside parski li ti plis atire par ti -garson … Enn aksidan bet ki ti 
pran lavi enn zanfan ankor tann … Enn lavi blese par me sanst e … Enn bay fam sa! Li pa finn al rod sekour 
dan relizion ousa tradision. Lekontrer Dawood. Enn gran madam! Les mo al get li.  
- 'Kikenn pran mo plas vit, mo bien bizen sorti enn kou.'  
- 'Kot to pe'ale?'  
- 'Dan drenaz.'  
So laport ferme akle. Drol! Pa s o lab itid sa. Ena mouvman andan. 'Nalini!' Personn pa reponn? 'Nalini. 
Ouver laport la.' Kifer li'nn ferm so laport akle.  
- 'Kifer to'nn … To pe plore? … Mo kapav rantre?'  
Get sa dezord la papa! Tou anbalao. Nalini ena enn problem me initil sey konpran parski l i pa pou koze. 
Kouma mo konn li, li pou mem refiz koudme ousa soutien. Seye pa seye? Nou seye , nou gete ki arive.  
40 
 - 'Mo pe vinn dir twa pa bliye fet tanto.'  
- 'Se vre to laniverser zordi. Ki laz Albert?  
- '76' 
- 'Mo swet twa ankor boukou la ne.' 
Li senser m e li pe kasiet kiksoz.  
- 'Bannla pe atann twa dan horl!'  
- 'Mo pa tro anvi zwenn dimoun zordi. Dir zot mo'nn gagn enn ti endispozision … enn endizestion.'  
- 'Be mo fet?'  
- 'Tanto nou gete.'  
- 'Nou zwenn pou dezene.'  
- 'Non, mo pou manz dan mo lasam.'  
- 'Peyna nanye mo kapav fer?'  
- 'Non , Albert , peyna nanye ki to kapav fer, ki mo kapav fer. Parfwa zafer arive antret san warning. Kouma 
to kontan dir, lerla bizen konn debat.'  
- 'Les mo res dan to lasam. Mo pa pou deranz twa, mo pa pou koze . Mo zis anvi santi to prezans.'  
- 'Albert, to finn res enn sevalie romantik.'  
- 'Mo kapav …'  
- 'Non! …Sori!  
Zordi mo finn gagn 76 an. Fet finn bien pase. Nalini ti vini pou enn timama. Li'nn dir nou tou orevwar. So 
garson ki li ti kit dan enn kouvan kan l i ti ena mempa sez -an - enn lamour kolezien - finn reysi retras sime 
ziska li e finn propoz li al viv an Amerik ar li ek so fam ek enn trale zanfan. Drol! Nalini finn aksepte. Mo sir li 
pou erez laba. Enn bay fam sa! Tou mo bann zanfan ti vini. Bann zoli z anfan, Bondie. Beni zot! Sheila -Anaïs 
ti telefone. Mo leker gonfle ar boner pre pou eklate. Ki pou arive si li eklate? Me avan, Bondie, beni mo 
Sheila -Anaïs. Gid so pa. Enn bon zanfan sa!  
Ki pou arive aster? … Silans! … Silans? … Dawood ena rezon? … Wi. …  
Sheila! To ti la tou sa letan la? Mo lamour!  
SAKENN SO PROGRAM  
Tatwann pe gagn lakranp -lafiev. Depi enn tan so lasante finn vinn bien -bien frazil. Enn ti lagrip vit -vit 
dezenere, vinn bronsit. Lor enn fotey roten so fam, Klekle, asiz kot lili e get so fig ir pal, ramas -ramase , 
marke par soufrans eklere par lalimier feb enn veyez. So respirasion lour ar tchwenk -tchwenk. So lekor pe 
tranble, so ledan klake, so fron kouver ar sier -frwad. Trwa gro kamli lor li e li pe gagn fre mem. Trwazer -
dimaten! Kot pou gagn  dokter salerla? Biz en atann soley leve pou fer dokter vini. Salerla, zot finn sirman 
dekros telefonn.  
"Bondie pa pran li. Samem tou mo ena". Klekle toultan per ki enn zour li pou bizen viv tousel. So bann 
zanfan finn vinn gran. Sakenn so kote pe debrouye,  pe tir jab par lake . Fale pa fatig latet bann zanfan la. Zot 
ena zot prop lamerdman. Si les zot kone zot pou fer det, si bizen, pou pran avion vini. Tatwann zame pou 
aksepte sa. Toultan li finn dir ki paran pa bizen vinn fardo pou zanfan. Lexperyans lavi finn montre li ki 
zanfan kapav degout zot paran si bann paran la blok devlopman bann zanfan la. Me ena osi enn lot rezon. 
Tatwann enn dimounn fier ek endepandan. Li ti finn pran tou prekosion me li pa ti panse ki so lasante pou 
fer koustik sa vites la.  
Nou  trase, nou tir plan  me toultan nou plan voltize. So garson, apre so letid dokter, finn swazir pou al viv 
dan enn vilaz dan Lafrik Nwar. Tanzantan gagn so nouvel. Li donn lenpresion ki li ere. Lenpresion. Kifer zis 
apre lamor so gerlfrenn dan enn axidan be t - tou axidan bet - ki li ti pran so desizion? Ler li ti anons so 
41 
 desizion, Tatwann ti chomtayt pou pa les so sagren paret. Me depi sa zour la li ti vinn enn lot. Li ti transfer 
tou so lafeksion lor Klekle. Telman, ki kan li ti aprann ki so tifi enn lesbi enn li pa ti montre okenn reaksion. 
Koumadir nanye aster pa kapav donn li sok. Drol tou sa. Zot deziem garson pourtan ena enn bon job dan 
enn enstitision enternasional. Li finn marye, li ena de zanfan. Kan koz li, Tatwann fer vadire li pa santi okenn 
fiert e. Lavi finn donn li  detrwa kout matrak lor latet e akoz sa li prefer pa montre ni so boner ni so maler.  
Li tourn so latet, ouver so lizie. So lagren lizie pa kapav kasiet so douler. Li fer enn sourir forse pou anbet so 
fam.  
- "To'le bwar enpe dite pir. Mo  pers enn limon lada n". 
Li sakouy so latet dousman pou dir non. Ar enn regar som -som, fatige li get Klekle, elegan dan so vie 
dezabiye rouz, ki pe vey so lavi kouma enn santinel. Dan lespri Tatwann, Klekle enn sitadel ki zordi pe 
protez so lavi. Li rapel k an zot ti fek zwenn.  Kouma li ti zoli! Zoli? Non. Pa zoli. Enn lot zafer. Enn kiksoz 
espesial. Enn lenerzi ki pran form enn sourir, enn lafors ki donn lavi enn gou espesial, enn bon santiman 
profon ki sem lespwar dan so lantouraz. Zoli, sa zis enn konvansi on. Klekle zame ti e nn konvansion. Tou so 
demars se enn kadans kot form, mouvman ek traze an -armoni. Parfwa Klekle ek Tatwann ti kouma volkan ki 
pet fler -dife, parfwa zot ti kouma enn larivier dilo kler ki desann depi montagn ziska lamer, parfwa zot ti 
kouma ler parfime ar di sel maren dan gramaten. Zot ti tou, ansam. Dife, dilo, ler, later, lamer, montagn. De 
bengali lor enn brans, de kouto ki desir lape, de gout dilo sale ki fer lizie brile, enn senfoni ki nouvo sak fwa. 
Klekle finn donn Tatwann so zenes, so nam. Samem pli gr an kado enn zom kapav gagne. Tatwann kone. Dan 
zot vie zour li nek bizen fouy so souvenir pou regagn anvi viv.  
- "To ankor kontan mwa?"  
- "To konn bien. Kifer to dimande?"  
- "Mo kontan tann twa rabas mem betiz".  
Li pe rekoumans ris so l akord. Li pe bien sa vedir. Klekle konn bien so bonom. Kan li dan so moud , li enn 
manzer krann. Dimoun ki pa konn li kapav sap lor kal.  
- "Eta vie kouyon! To pizama tranpe. Atann, mo al sers enn serviet ek enn lot resanz pizama."  
- "To tro kontan met mwa touni".  
- "Ki pou fer ar enn vie makatcha rasi kouma twa".  
Finn fer gard so lekor dan lamorg pou ki so bann zanfan kapav vinn asiste so lanterman. Apre lanterman so 
trwa zanfan dimann Klekle ki li pou fer. Klekle get zot ar enn sourir. Li dir zot pa bizen trakase pou li. 
Tatwan n ek li finn fini pran tou prekosion. Pa pou ena problem. So gran garson propoz pou retourn dan pei, 
so tifi propoz pou vinn viv ar li, so deziem garson propoz pou amenn li lot pey. Li fer so bann zanfan 
konpran ki zot ena zot lavi po u viv. Sak sezon ena s o fler. Fler ge, fler tris. Sakenn ena so program e fale pa 
enn program gat enn lot program. Li finn bien viv so lavi.  
Li get so trwa zanfan, fri so lamour pou Tatwann, ar boukou fierte ek emosion. Zot zoli bann zanfan la. Wi, 
zot ban n portre zot papa; zot  pou gard so lespri ek so zimaz vivan pou toultan. So tifi vinn asiz kot so lipie, 
poz so latet lor so zenou kouma li ti abitche fer lontan sak fwa so leker ti gro. Klekle kares so seve. So de 
garson get deor par lafnet. Zot lizie mou ye. Pendan detrwa sego nn ti ena dan salon Klekle ase lamour pou 
nouri liniver.  
Klekle so lizie fixe lor foto Tatwann. Li ti enn zoli zom. Zoli me sirtou bon. Li sir aster ki taler li pou rezwenn 
sel zom ki finn fer li santi ki lavi enn gran kado, ki lamor pa vedir separasion. A ntoine ek Cleopâtre pa ti ne 
pou viv separe.  
 
RETOURN KONTENI/BACK TO CONTENTS  
 
 
42 
 5 TIROMAN/NOVELA  
JAMOUNA -GANGA -DEVI  
PREMIE PARTI  
Bien -bien lontan dan enn galaxi lwenten ki ti apel Dilekabri , ti ena enn zetwal ki ti apel Kamanber. Otour 
Kamanber ti ena plizier planet enportan ek enn tipti planet ensinifian ki ti apel Gonndouana k ot tou 
pouvwar ti dan lame enn gran mazisien -artis ki ti apel Konntou me ti ena dimoun ki ti kwar ki so vre nom li 
ti Gonndou. Ti ena mem ki ti kwar ki so vre nom ti Gonnd ousa God parski dapre lord li ti enn kouzen ar 
Merlin, profet -mazisien dan Lanpir Ka manber Mazer, enn lot sistem soler. Enn zour, plis ki san senkant 
milion banane desela, Konntou ki ti koumans plen a r routinn desid pou diviz lamas later anplizier kontinan 
pou permet plis boukou kreatir later ennjoy plezir lamer. Anplis li ti pe sagren ba nn kreatir ki ti pe bizen 
fouy long -long kanal pou fer dilo lamer vinn ziska zot vilaz. Si li ti kone, pov jab la, k i enn zour bann kreatir la 
ti pou lager pou kontrol lamer , li ti pou les zot anplan dan sek. Me sa enn lot zistwar sa! Kikfwa nou va koz 
sa enn lot zour.  
Lavi dan Gonndouana ti bien senp. Popilasion ti pe regle so krwasans par limem. Kan lavi ti dan goun 
boukou tibaba ti ne. Amizir popilasion ti grandi, problem ti grandi e enn gran maler ti vini pou balie karo, 
koup dan karo diferan zenerasion . Vit-vit lekilib ant lavi ek lamor ti retourne. Pou popilasion Gonndouana 
tousa ti normal, roulman normal. Dan Gonn douana, sak vilaz ti enn gran fami, koumadir enn tribi ousa enn 
klan e ti pe ankouraz bann zenn marye, otan ki posib, andeor vilaz ar dimoun  mem jati. Koumsa nouvo 
disan rant dan bann vilaz me nouvo disan pa mem jati ti konsidere kouma enn soy, enn zafer b isagn, enn 
gran pese. Plantasion, lapes, ti -metie ek ti komers ti permet lavi kontinie e bann gran biznes ek tranzaksion 
ti bien lwen, kouma  rev, dan konsians mazorite abitan Gonndouana. Propriyeter enn bisiklet nef ti vinn enn 
gran ero tank ki bisiklet la  ti nef; proriyeter enn rajo ki ti mars ar batri ti enn gran senier; propriyeter enn 
pirog lor lakot ti enn gran misie. E lavi ti kontinie d ousma -dousma.  
Dan enn ti vilaz dan sant Gonndouana, dan enn ti lakaz antoure ar karo banann, enn tibaba ti ne. Pousa ri ti 
get dan liv e ti dir bann paran ki so nom bizen koumans par let 'J'. Sa tifi la pou ena enn gran desten parski 
so gran seve nwar pou a l aroz enn gran larivier ki pou donn nesans enn nouvo Shakti Devi. Zot desid pou 
apel li Jamouna. So papa ti enn gra n-dimoun dan landrwa e zour so batem mem Misie Grannkaz ti vinn dan 
fet. Tou dimoun ti bien amize. Lanfans Jamouna ti pase san problem. Kan li ti gagn senk an li ti al lekol 
primer dan so vilaz, pa lwen ar so lakaz. Sa so sans. Bann zanfan dan bann vilaz a vwazinan , kot pa ti ena 
lekol primer , ti oblize mars long -long distans depi boner gramaten pou gagn enn ti sans aprann lir, ekrir ek 
konte s an bliye kout roten bazar lor tonken pou sak ti fot. Ler li ti sorti premie dan lekzamen katriyem so 
papa ti anvi li  fer ziska siziem parski sa ti pou donn li enn sans gagn travay dan gouvernman pli tar kouma 
monitris ousa ners. Me mama Jamouna ti kont net . Enn tifi bizen aprann kwi manze, koud, brode, netway 
lakaz, lav lenz. Ki monitris? Ki ners? Travay lakaz tro fay p ou mamzel la? Papa Jamouna ti kaptile. Apartir sa 
zour la li ek so mama, toultan ansam ti pe okip lakaz, al lav lenz larivier, al sers lerb pou nouri kabri, okip 
plantasion banann, okip poulaye e fer ti komers banann ek dizef. Si okoumansman Jamouna pa ti konpran 
kifer so mama ti ole li aret lekol, dousma -dousma li ti koumans realize ki so mama ti bizen koudme pou okip 
lakaz, vie paran so bono m, so bann zanfan, so de bofrer ki pa ti ankor marye.  
Jamouna dan konpagni so mama, tantinn, kouzinn ek vwazinn ti pe grandi dapre koutim ek tradision. Zour li 
ti gagn so reg zot tou ti pran li gran kont, donn li mitay pou manze me ti dir li li ti bizen r es ferme dan enn 
lasam. Se konportman so granmer ki ti entrig li plis. Kifer li ti dir li 'chichi' ar admirasion dan  so lizie? Me 
bien vit li ti konpran ki sengnman lemwa ti fer parti roulman lavi enn fam parski depi ki ti li finn gagn so reg 
relasion ant li ek so mama, tantinn, vwazinn ek granmer ti vinn enn lot. Andire li ti finn gagn enn nouvo 
galon ki ti permet li r ant dan lemonn adilt. Souvan zot ti pe koz koze maryaz ar li. Kan li ti finn fini gagn kenz 
an, enn zour so mama ti dir li ki ti ena enn bon  fami dan lenor Gonndouana ki ti viv dan enn vilaz lor lakot ki 
ti finn fer so demann pou zot garson ki ti finn fini  gagn ven banane e ki ti pe travay profeser dan lekol 
gouvernman. Sa ti enn gran lasans. Dan enn semenn ti pou ena renionnfami. Garson la ti  apel Devadass me 
tou dimoun ti apel li Dass. Kan tou dimoun ti reyni dan salon, Jamouna ki premie fwa ti met sari, gos-gos ti 
al ofer Dass enn tas dite pou zot kapav kone seki desten ti swazir pou zot. Jamouna pli tar ti toultan panse ki 
depi sa zour li t i pass so letan done e Dass ti pas so letan pran. So mama ti bien explik li seki ti marke dan 
desten fam. Atraver li  roulman ti pe kontinie. Dass ti koumans frekante enn fwa par mwa, apre enn fwa 
43 
 toulesemenn, pli tar li ti koumans reste Samdi -Dimans. Papa ek frer Jamouna ti bien kontan Dass ki ti pas 
tou so letan ar zot koumadir li ti pe vinn frekant boper ek bofrer pli to ki so prop pretan. Mama Jamouna ti 
dir li ki sa 'si ti normal dan roulman lavi. Sakenn ena so plas e sakenn bizen konn gard so plas e res pekte 
plas lezot. Lerla tou ti pou tourn ron.  
Kouma ti so premie zanfan ki ti pe marye, Papa Jamouna ti desid pou fe r pli gran tamtam posib. Tou 
dimoun ti bizen santi bien for ki se li ki ti premie notab dan vilaz. Bann ki pa ti kontan li, ti bizen ki zot zalou 
telman fermal ki zot ti korde ar kolik koumadir vant ti finn deranze. Depi enn semenn avan maryaz fet ti 
kouma nse. Bann fami pros ki ti res lwen ti fini borde boner. Vandredi ti met safran. Samdi ti fer enn gran 
gamat kot bann gran santer ek mizisien  dan landrwa ek lezanviron ti vinn sante. Tifrer ti kas dan ta. Dimans, 
maryaz ti fer dan enn latant imans. Sak envi te (papa, mama, zanfan) ek kirye ti gagn enn sak gato ki 
banndari spesial ti prepare. Lendi ti ena ennalou (ena ti pe apel sa seremoni la vi nndou, lezot ti apel li 
chawtarri). Lendi tanto Jamouna ti kit lakaz so paran pou al viv dan lakaz so belmer. Mama J amouna so 
lagorz ti sere, li pa ti kapav kasiet so larm ler so tifi trap li plore. Ler Jamouna ti al anbras so papa, misie fer 
koumadir enn ti zafer normal san konsekans. Me so leker tris ti pe gagn pokpok. Ki pou arive? Maryaz sivil ti 
pou fer dan enn sem enn si tou korek. Bann vilger ti pou dir "si marsandiz la bon". Mardi swar doula ek 
doulinn ti gagn zot lasam. Dass ti ena lexperyans me pa Jamouna. Tou seki Jamouna ti kone se bann tipti 
bout lenformasion ki li ti ramase dan konversasion, dan bann jok ki bann vie bonnfam ti fer dan lavey 
maryaz. Li pa ti enn linndemiel me enn fernwar fiel. Me plis enportan ki tou, Dass ti satisfe. Limem ti 
premie. Fami ki ti vinn vizit zot, boner lelandime, ti satisfe. Zot ti trouv seki bizen trouve. Loner ti sov partou 
kote. 
Jamouna bien vit ti rant dan roulman lakaz belmer. Kouma roulman dan langrenaz. Li ti okip so mari, so 
belmer, so boper, so bofrer, so b elser parey kouma avan li ti pe okip so papa, so mama, so frer, so ser. 
Jamouna ti trouv sa normal ki dime ti pou de roule kouma yer. Li ti bien relizie e sa, bizen dir, ti permet li 
aksepte so desten san grogne. Gramaten -tanto li ti priye Konntou pou remer sie li parski so mama ti dir li ki 
Konntou kone ki bon pou tou. Konntou ti beni so maryaz. Enn an apre maryaz li ti donn nesans enn garson. 
Sa evennman la ti fer Dass ek so fami extra plezir, ti donn tou dimoun extra satisfaksion. Apre li ti gagn de 
tifi k i ti swiv par de garson. Apar sa li ti fer plizier pert ek enn fwa li ti fer zet enn. Enn day dan Gonndouana 
ti fer louvraz la. Li ti perdi boukou disan; dokter ti dir li ki li ti manke mor. Depi sa lepok la ansent ti nepli so 
problem. So gran garson ti sw iv sime so papa. Mem manier, mem degenn, mem mantalite. Depi boner li ti 
dir li pou vinn profeser me li pa ti tro ko ntan fer zefor. Tou dimoun ti pe tro gat li. Bien vit li ti kler ki garson 
la ti bizen tras enn nouvo sime. Ler li ti gagn vente -enn an li t i gagn enn seke pou al rod so sans dan Lanpir 
Kamanber Mazer. Tou dimoun ti bien sagren me ki pou fer. Konntou ti de side, tou dimoun bizen aksepte. 
So gran tifi ti foto so mama dan tou sans. Sirman Konntou ti fini tras so desten ki ti pou swiv Jamouna 
koum a dilo swiv kanal. So trwaziem zanfan ki ti apel Ganga ti enn ka spesial.  
Li ti enn felonn, enn garson manke, enn re bel. Li ti toultan prefer zwe foutborl ar so frer ek kouzen ki zwe 
lakaz zouzou ar so ser ek kouzinn. Timama li ti lor pie goyav, timama li ti lor pie tamaren. Ti enn mirak si enn 
semenn ti pase san ki Ganga ti retourn lakaz san ki disan ti pe koule parla.  Me enn sans pou li. Vadire 
Konntou ti ena enn latansion spesial pou li. Zame so blesir ti tro grav. Zis enn gratignir, enn blesir siperfisi el. 
Roulman ti kontinie. Bann zanfan ti pe grandi dapre program Konntou.  
Amizir letan ti pe pase Jamouna ti pe santi  ki so mari, toultan etranze, ti pe vinn plis etranze. Lor diziem lane 
maryaz zot lili ti fini vinn fre ek steril. Dass ti pe viv dan enn go don.  
Okoumansman li ti dir ki li ti bizen enn plas trankil kot li ti pou kapav travay trankil. So travay ti dimann 
boukou preparasion, boukou kaye pou korize. Apre li ti dimann so fam amenn so manze dan so lasam. Kan 
Jamouna ti montre bann sign kler ki li ti anvi fer lamour, Dass ti fer koumadir li ti agase. Jamouna ti konpran 
vit ki ti ena enn lot fam dan so lavi. Parf wa kan li ti al donn li so manze li ti santi lor so mari enn parfen lekor 
fam ki pa ti so prop parfen. Mama Jamouna ki ti pas parla avan li ti fini fer li par sa kalite problem menaz la. 
Sa ti fer parti roulman lavi so mama ti dir li.  
Dass ti pe koumans ra nt lakaz bien tar. Li ti bizen donn leson pou fer de bout zwenn me mem zour li pa ti 
donn leson li ti prefer al kot kamwad ousa so mama ki t i fer tou pou atas so garson dan lakord so zipon. 
Jamouna ti koumans pran labitid viv tousel. Me zame li ti rezenbe ousa proteste. Li ti konn so leson par ker.  
44 
 Ler Jamouna ti ena anviron vennsi -zan, ti ena enn gran devlopman politik dan Gonndouana. Fam ti gagn 
drwadevot. Jamouna ti fer sourir sak fwa li ti get bann azan politik zot demars. Avan lalwa la ti pase zot ti p e 
fer koumadir fam pa ti ekziste. Fam ti zis bon pou servi dite kan ti ena renion politik.  
Me depi ki lalwa la ti pase bann azan politik ek bann politisien ti pe fer sourir ki fer letour zot latet. Bann 
mari, bann papa, bann frer, bann fianse ti gagn enstr iksion pou fer fam konpran pou kisannla ti bizen vote.  
Dan rezion kot Jamouna ti reste , lalit ti ant Dokter Ram, kandida 'nou bann' ek Misie  Robert kandida 
'bannla'. Pa kapav vot Misie Robert, Dass ti dir Jamouna, li pa nou bann. Bliye sipa Dokter Ram ti r es lwen, 
sipa Misie Robert ti enn bon dimoun ki ti pe rann dimoun boukou servis, ki li ti defann frer Dass gratis kan 
lapolis ti may li pe k oken dibwa dan kraounlenn. Li pa  ti nou bann, Dass ti dir ar boukou fermte. Jamouna ti 
zis ekoute san dir nanye. Zou r eleksion so mari ti akonpagn li e ti repet enstriksion ziska dernie minit parski 
dapre li so fam ti tro bet pou konpran. Jamouna ti met so  lakrwa kot nom Misie Robert. So senbol ti enn 
balans. Ler ti kas bwat Dokter Ram ti gagne. Jamouna ti fer enn souri r. So premie ti revolt ti tom pouf.  
Lavi ti roule, deroule, maye, demaye. Soley ti leve, soley ti kouse; tanto ti swiv gramaten, gramaten ti  swiv 
tanto; gran dimoun ti vieyi, zanfan ti grandi. Sak fwa Jamouna ti pans so gran garson , ti ena enn sagren ki ti 
chombo so lagorz. Pourtan piti la pa ti bet. Eski li ti ena enn desten fam? Tou seki li ti kontan so papa pa ti 
trouv bon. Li ti kontan des ine. So papa ti trouve ki li ti enn pares ki ti kontan perdi so letan. Ti bizen aprann 
tab. Li ti kontan ekout so granper rakont zistwar lontan dan lang Gonndouana me so papa ti kwar ki li ti 
bizen aprann gramer ek diksioner pou vinn enn fwet dan lang Kama nber Mazer ek Kamanber Miner. Kikfwa 
akoz samem kouma li ti gagn enn ti lokazion li ti sot l or la pou al viv dan Lanpir Kamanber Mazer.  
So gran tifi ek so de dernie garson zot ti pe grandi san difikilte. Zot ti rant dan lagrenaz kouma zekrou dan 
boulon. To u dimoun ti dir ki zot ti bann bon zanfan. Li vre ki zot paran pa ti gagn problem ar de gars on la 
ziska laz katorz -kenz an. Gran tifi la, Nilou ti so nom, ti diferan ar zot tou. Jamouna ti ena enn santiman ki 
Nilou, ti kouma dilo trankil. Kalm, silansie me  profon. Zame li ti fronte, zame li ti deborde, toultan li ti ena 
enn bon ti parol. San tamt am, li ti koul ant bann obstak, ant ros, ant baraz ek baryer pou ariv kot li ti anvi 
arive dapre so plan. Li pa ti ena gran -gran plan plen ar tapaz, tansion ek stre s. Par reaksion li ti ole konstrir 
so lavi dapre so rev kot li ti pou ena dinite. Andire li pa ti ole vinn enn lot Jamouna. Ant li ek so mama 
santiman ti koule lib, kler. Parfwa san mem servi parol zot ti pe kominik zot lazwa, zot tristes, zot lespwar.  
Ler Nilou ti al lekol li ti fer bien. Pa extra bien. Me bien. San gran zefor, san gran problem li ti travers primer, 
rant dan segonder, pas sinior grad 2, gagn admision dan Treining pou aprann metie profeser primer, gagn 
so sertifika e koumans travay. Enn zou r li ti desid pou dir so mama ki li ti kontan enn garson, profeser 
kouma li e ki zot ti finn  deside pou marye. Andire Konntou ki ti aranz sa lamour la. Mem klas sosial. Mem 
relizion. De kote fami dakor. Maryaz selebre san problem. Prem, so zann, ti mont so  prop lakaz. De -zan apre 
zot maryaz zot ti desid pou gagn zot premie zanfan. Enn tifi ti ne.  Zot ti apel li Shanti. Toulede ti anvi enn 
deziem zanfan. Enn garson fotespere. De -zan pli tar zot ti desid pou gagn enn deziem. Enn deziem tifi ne. 
Zot ti desid p ou apel li Shakti Devi me tou dimoun ti pe apel li Devi. Me so granper paternel ti ensiste p ou 
apel li Shakti Devi.  
So deziem tifi, Ganga, ti pe desir koltar. So anbision ti kler. Li ti bizen montre bann garson ki li ti pli for, pli 
malen, pli debrouyar ki  zot. Dan lakaz, dan lekol, lor later, dan dilo li ti toultan top. Bann garson ti entimide 
par so tanperaman. Zot ti per li. Sa ti fer Jamouna plis per ki tou. Enn tifi ki fer garson per zame pou gagn 
demann. Ah Konntou, ki pese li ti fer. Papa Ganga ki an tretan ti vinn metdekol parski li ti enn proteze 
gouvernman, azan souteren Premie Minis, pa ti pe pran so fami kont. Li ti pe pas so letan fer plan pou li 
vinn enspekter e pli tar sef -enspekter. Kouma tou fonksioner ki pre pou pran retret li ti pe deza kou mans 
negosie pou enn prezidans parsi -parla, enn ti kontra dan enn minister e kifer non, enn tiket pou prosenn 
eleksion. Kifer non, kikfwa minis ledikasion.  
Pa zis anbision Dass ki ti pe gonfle kouma tekwa. Lekonomi Gonndouana 'si ti pe gonfle. Konntou ki t i fatige 
get bisiklet ek saret, ti desid pou donn popilasion enn lot zouzou: loto. Loto lor disab, loto dan karo, loto kot 
biro, lekol, lopital. Kot ou gete ou trouv loto. Kat -kat, trwa -kat, de -kat, enn -kat. E lor sime dimoun par tonn 
ti pe kat. Mem ti ena  enn zenn biolozik ki bann siyantis ti pe apel 'loto'. Bann ti baba kan zot ti ne, nepli ti pe 
plore pou gonfle zot poumon me ti pe fer vroum -vroum. Sime enn vwa ti vinn de vwa, trwa vwa, kat vwa. 
Bann pon ti koumans peple. Zot nepli ti zis sot larivier. Z ot ti koumans sot sime ek lotorout.  
45 
 Si lemonn zom ti pe gonfle for -for, lavi Jamouna ti koum a enn memwar fele partou, fragmante, kas -kase kot 
tou, pase kouma prezan, ti paret kouma bann bout niaz separe dan lesiel. Ti difisil pou konekte. So long 
seve nwar  ki li ti bizen lav dan enn bake enn fwa par semenn ti koumans ena bann bren blan. 
Okoumansm an li ti pe ras bann seve blan ziska zour ki li ti konpran ki li ti pe perdi so letan. Seve nwar ti pe 
koumans perdi lager. Souvenir ti lok -loke, sot -sote, rat -rate. 
Amizir lavi ti pe avanse ver silans li ti pe viv plizanpli tousel. So garson ki ti al viv dan Lanpir Kamanber 
Mazer ti vinn vizit zot enn fwa. Li ti amenn so fam ar li. Enn etranzer ki ti fer zefor pou adapte me ki pa ti pe 
kapav konpran kiltir ek manier  viv dan Gonndouana. Anplis Dass so bann komanter rasis lor bann fam 
Kamanber Mazer ti telma n boulvers so garson ki zour so depar li ti dir so mama ki zame li pa ti pou retourn 
Gonndouana ankor. Ler li ti anbras so mama avan li ale, Jamouna ti santi ki sep arasion la ti kouma lamor.  
Kan so mari ti desid pou grandi zot lakaz, li ti konstrir so prop  kwen - sanmakouse, biro, saldeben -drenaz 
atenant - e Jamouna ti vinn enn mama -selibater -servant. So de garso pli souvan pa ti dan lakaz. Ganga ti 
swa dan so lasam,  swa liniversite, swa dan libreri, swa lor stad ousa dan pisinn. So sel boner se ki Nilou, 
Prem ek zot de zanfan souvan ti vinn get li.  
So deziem garson ki ti gagn enn job grasa proteksion ki so papa ti pe benefisie ti pe pas tou so letan dan 
lakanbiz ousa  Sannmars. Kot li ti pe gagn tou sa kas la personn pa ti kone ziska ki enn zour lapolis ti a ret li 
pou trafik ladrog. Premie Minis limem ti entervenir pou fayle kees la. Erezman sa ti fer li sanze. Enn zour li ti 
vinn dir so mama ki li ti pe kit lakaz pars ki li ti finn marye sivil ar enn tifi. Jamouna ti gagn sok. So deziem 
garson 'si ti marye ko nt nasion. Prefer tifi ki garson! So trwaziem garson pa ti parey kouma tou garson. Li ti 
prefer konpagni garso. Tifi ti fer li plen. Kifer enn zoli garson koumsa sw iside?  
Ver laz senkant -an Jamouna ti koumans gagn problem lasante. Okoumansman dokter ti kwa r ki li ti pe 
soufer bann konsekans inevitab menopoz. Li nepli ti pe dizer so manze. So vant ti koumans gonfle. Dokter ti 
koumans soupsonn lekzistans enn timer. Ler  ti ouver, sirirzien ti prefer referme toutswit. Kanser malsen ti 
pe fane. Kouma souvan male r ti amenn enn ti reyon soley dan fernwar -koltar, warning lamor ti fer dimoun 
koste. Dass so manier ti sanze. Regre? Santiman koupab? Li ti rapel ki so tour 'si ti pou vini? Enpe tousa ti 
melanze. Jamouna ti apresie so prezans san rankinn. Li pa ti kone ki  li ti pe gagne me li ti pe santi ki so ler 
pou li ale ti pe galoupe vini. Bann garson, belfi, tifi, zann ti vinn antour li. Kan li pa ti pe tro soufer li ti 
tanzan tan fer enn ti gate ar Shanti ek Devi.  
Apre detrwa semenn soufrans atros ki ti pli long ki l eternite, silans ti ferm so lizie pou toultan. Bann fam 
dan vilaz ti bengn so lekor, met so pli zoli lenz, pengn so long seve drwat de kote so lekor, met zoli fler dan 
so seve ki ti pe fil ver desten Shakti Devi. Enn vie bonnfam ki ti bien kontan Jamouna p arski li ti toultan ena 
enn bon parol pou so vwazen -vwazinn, ti dibout kot so latet, ti fer enn lapriyer, ti fixe so figir kouma fixe 
enn sen dan legliz. Li ti pe r apel martir ki Jamouna ti pase. Lor lili malad ki zot ti koumans pran li kont, lor 
kanape ki  zot ti pran li swen.  
Avan lev lekor, dapre koutim Gonndouana, enn pret -zom ti bizen fer enn lapriyer. Ganga ti ensiste ki se enn 
pret -fam ki ti pou fer lapriyer la  e kan li ti ensiste so fami ti prefer sede pou gagn lape. Pret -zom dan vilaz, 
pa dir ou, ti  fini pwente. Pou sak ti lapriyer li ti ena so barem. Anplis li ti enn exper lor envant ritiel ki, si pa 
aret li, ti kapav file kouma laliann leng. Ler li santi ki li ti preferab pa al kont bann fam ki paret ti deside pou 
soutenir Ganga, li pran poz enn gr an saz. Ki pou fer, travay Bondie sa! San kone kiler, kouma, kifer enn savat 
kalot so lazou lis.  
Konntou ki ti pe get sa sinema la ansekre, fer enn sourir, al okip so lokipasion trazi -komik.  
DEZIEM PARTI  
Plafon envizib ki ti pe blok promosion Madam Ganga Bolema ti ekate an milion tibout ler finalman so 
konpagni ti nom li Jeneral Manejer ek prezidan bord. Konba la pa ti fasil. Li ti fer enn serman sekre ki li ti 
pou vanz desten so mama Jamouna. Premie desizion ki li ti pran se fer refer so biro net po u efas tou tras 
lotorite ek kiltir maskilen. Lor miray zis lor so latet kot avan ti ena enn gran foto fondater konpagni Lasos ek 
Lasos Ko. Lmt., Ganga ti fer met enn foto  imans so mama.  
Bilding Bolema limem ti pli ot, pli modern dan kapital Gonndouana e bi ro Ganga ti okip dernie letaz. Lor so 
latet ti ena enn roufgardenn. Depi so lafnet, enn imans pano vitre, li ti gagn enn vi panoramik lepor 
46 
 Gonndouana. Depi so oter bann bato paret kouma zouzou e dimoun kouma fourmi. Tousa donn Ganga enn 
fiiling pwisans.  
Li ti pe prepar bann dosie pou renion bord Lasos ek Lasos ki konpagni plis enportan, konpagni portdrapo, 
dan holding Bolema Group ki ti finn vinn deziem holding plis enpor tan dan Gonndouana. Ganga ti ena de 
proze. Enn ti proze. Fer sanz nom so konpagni, ape l li Jamouna -Ganga Ko. Lmt. Apre fer Bolema Holding 
vinn nimero enn dan Gonndouana. Pou implement so premie proze li ti finn fini gagn soutien mazorite bann 
direkter -aksioner, sirtou so mari, Sir Ralph Bolema ki tousel ti posed karant poursan bann aksion. E Sir Ralph 
zame ti refiz Ganga nanye. Ganga ti kone kifer.  
Depi li ti zanfan, Ganga ti diferan ar tou bann lezot tifi. Li ti extra entelizan, debrouyar e sirtou li ti en a enn 
volonte fabrike ar lasie ek beton. Kan li ti met kiksoz dan so latet nanye pa ti  pou kapav tir li. Li ti ena 
anbision pou diriz enn gran lantrepriz. Sa lepok la li pa ti pe pans pou fer politik me experyans kontrol, 
manipilasion ek direksion ti pe ko umans donn li anvi servi so talan ek so experyans pou pran kontrol leta 
Gonndouana. Li  ti pe viz lwen. Kan li ti pas so lekzamen terminal segonder e ki pa ti ena labours pou letid ki 
li ti anvi fer, Ganga ti koumans tap laport tou bann gran risar dan Gonnd ouana pou dimann zot sponnsor so 
letid. Li ti anvi fer enn degre dan Paleontolozi, enn  letid ki ti bien nouvo sa lepok la e ki zis zom ti pe fer. Ti 
ena enn ta labours pou tifi ki anvi fer Lang ek Literatir, Ekonomi Domestik, Letid Biznes, Nersing, Pedagoz i 
me Ganga ti desid pou fer Paleontolozi. Tou laport ki li ti tape ti ouver me referme , zantiman ou brit, me 
ferme kanmem san mem enn ti promes manti -manti. Apart Sir Ralph.  
Sir Ralph ti enpresione par personalite Ganga ki ti kouma enn zetwal ki briye depi  lwen dan enn lesiel 
goudron petri ar menas tourmant ek destriksion. Pa ti kapav dir k i Ganga ti sexi ousa fizikman enn bote. 
Non. Li ti ase ordiner. Rafine me ordiner. Selman dan so personalite ti ena enn ti kiksoz, kouma enn letensel 
ki tanzantan flas en n kou enn fraksion segonn. Dimoun ki ti remark sa ti santi ki zot ti anprezans enn 
dimoun ki ti ena enn lalimier spesial ki alim so nam. Ganga ti ena laz so tifi me pou Sir Ralph sa li ti 
koumansman so prop veritab istwar -damour. Li pa ti kone kouma sa ti pou fini me li ti sir ki nanye pa ti pou 
anpes devlopman enn relasion adilt ant li ek sa zennfi ki ennsel kou ti pers enn trou dan routinn ek konfli 
pou les lalimier ki sorti enn lot liniver vinn bengn so lekzistans.  
Grasa so soutien, Ganga ti gagn finansm an neseser pou so degre, enn BSc an paleontolozi. Pou apre , tou ti 
pou depann lor so r ezilta. Sir Ralph ek Ganga ti fer promes ki zot ti pou zwenn enn fwa par an, zour 
laniverser Ganga, dan enn restoran parski Sir Ralph ti bizen cheke sipa Ganga ti pe bien  nouri so lekor, pa zis 
so lespri. Apre zot deziem rankont zot ti desid pou zwenn pli souvan. Enn swar apre dine, li ti aksepte pou al 
pass lanwit ar Sir Ralph dan enn lotel. Li pa ti oblize. Li ti anvi. Sir Ralph ti enn bon amoure ki ti konn montre 
boukou  afeksion ek tandres. Li ti ole donn so bieneme boukou konfor, enn loto ek enn flat da n rezion delix 
me Ganga ti refize parski ti ena enn limit ki pa ti gagn drwa depase. Li ti kone ki lavi delix ti kapav detourn li 
depi so gran plan.  
Trwa -zan pli tar, kan  li ti gagn enn 'first class' , otomatikman so liniversite ti donn li enn labours pou f er so 
PhD. So lendepandans ti permet li rapros ar Sir Ralph e souvan zot ti pe pas wikenn ansam.  
Ler Ganga ti ena trannsenk -an, li ti deza finn fini vinn enn lotorite dan  so domenn me anmemtan enn karyer 
iniversiter ti pe koumans perdi so sarm. Ganga ti bi zen enn pli gran chalenj. Lemonn biznes ti koumans atir 
li. Sir Ralph ti ena rezon profesionel ek personel pou ankouraz li lor sa sime la. Depi bien -bien lontan Sir 
Ralph  ti remark enn zafer. Bann fam ti ena enn kapasite okip plizier zafer anmemtan. Parkon t bann zom , 
malgre ki zot ti bann jak dan zot domenn, souvan zot ti panike, perdi laboul kan kat -senk gro problem tom 
lor zot latet anmemtan. Zot exselan kan ti ena pou o kip enn problem par enn problem. Dan so holding li ti 
anvi entrodir jennder manejment.  Met plis fam dan bann pozision responsab. Ganga ti dimoun pli kalifie 
pou fer sa inovasion la. Anmemtan zot ti pou kapav pas pli boukou letan ansam.  
Bolema Holding ti de sid pou rekrit li pou enstal enn politik jennder manejment partou. Sa operasion la ti 
enn sikse. Prodiktivite ti bien ameliore, profi ti ogmante e bann aksioner ti bien apresie. Kote travayer ti ena 
problem. Bann travayer zom ti pe dir ki sa fam la ti pe f er zot travay pli dir pou ki gran kapitalis tap plen; 
bann travayer fam ti pe plengne ki sa fam la li ti pe fer kouma zom, li ti prefer zom. Me tousa pa ti anpes li 
monte for -for dan yerarsi Bolema Holding ziska ki li ti vinn nimero enn dan Lasos ek Lasos Ko. Lmt.  
Ganga ti pez bouton enterkom pou apel so sekreter. Claudine, enn fam anviron senkant an, rantre.  
47 
 - Claudine, to finn prepar bann dokiman pou sanz nom konpagni?  
- Wi madam.  
- Pa bliye fer prepar dezene pou de dimoun dan mo salamanze prive. Mo ti do nn twa tou bann detay.  
- Wi madam.  
- Si renion bord pa'nkor fini , dir Mamzel Devi atann mwa dan mo ti salon. To rann twa kont, Claudine, mo 
nies pe gagn dizwit -an. Yer li ti enn ti bout piti. Letan pas vit.  
- Wi madam.  
Tou sa bann zom ki ti ena labitid fer  zot vantar ti, enn sel kou, sanz zot manier. Normal ki bann opor tinis ti 
pou adopte nouvo taktik. Avan Madam Ganga Bolema ti depiouti -jeneral -manejer. Aster li ti vinn prezidan 
bord ek jeneral manejer, enn prezidan ar pouvwar ekzekitif. Bann ki ti sayde a r so rival parski zot ti sir enn 
fam pa pou gagn sa job la, ti ko umans fer zot zoliker ar li. Trwa zom ti galoupe pou akeyir li, pou avans sez 
pou li asize. Poliman Ganga ti fer enn sourir ar zot pou dir zot tousa pa neseser. Tou bann propozision ki 
Ganga ti fer , ti pass kouma kouto dan diber. Bizen rekonet ki bann manm  bord ti konn valer Ganga. Depi ki 
li ti finn rant dan Lasos ek Lasos , konpagni la ti finn fer bel progre. Valer so aksion ti finn ogmant par de san 
pour san. Ar bann nouvo proze devlopman to u dimoun ti sir ki valer aksion ti pou ogmante ankor e si tou ti 
mars dan lord Bolema Holding ti pou vinn nimero enn dan Gonndouana. Normal tou dimoun aste fon seval 
favori. Sir Ralph ki ti pe koumans gagn problem lasante , ti bien kontan ki li ti pran enn bon desizion kan li ti 
desid pou marye ar Ganga. Zot pa ti ini pa r enn gran pasion me par enn vizion komen e ant zot de ti ena 
boukou tandres.  
Apre renion bord li ti al direk dan so ti salon personel kot enn zoli mamazel dizwit -an ti pe atann li. Shakti 
Devi ki tou dimoun ti apel Devi, may li for, anbras li. Sir Ralph e k Ganga pa ti ena zot prop zanfan e toulede 
ti extra kontan de zanfan Nilou me pli spesialman Devi ki ti enpe zot zanfan adopte malgre ki li ti pe touzour 
viv ar so prop paran.  
- Bonnanivers er, mo koko. To finn vinn mazer. Alor, kouma to santi pwa laz lor  to zepol.  
- Tantinn, to kone ki mo pou zis gagn drwa fer legalman seki mo pe fer depi enpe letan.  
Zot toulede ti riye. Ganga santi ki riye so nies li ti spontane, natirel. Li ti exprim enn l ekilib ant seki tris ek 
seki ge, ant realite ek ideal.  
- Eh tanti nn, mo trouve ki to finn met foto granmer lor miray dan to biro. Bien enpresionan.  
- San li pa ti pou ena nou, Devi.  
- Me lemonn ankor plen ar Jamouna, Tantinn Ganga.  
- Mo kone. Me omwen tifi  Jamouna finn reysi deloz enn zom pou pran so plas. Mo'nn vanz so soufrans 
enpe. To pa kwar?  
- Mama dir twa telefonn li. Li anvi organiz enn ti fet pou selebre to sikse. Enn fet anfami.  
- Rayt! Kouma mo gagn enn tipe letan. Nou pas atab?  
Ganga ti ole servi  sanpagn me Devi pa ti tous lalkol. Li pa ti realize ki so  nies ti osi vinn vezetaryen. Li ti 
panse ki sa ti zis lamod parmi bann zenn. Me amizir li ek so nies diskite li ti koumans realize ki Devi li ti enn 
lot kalite dimoun. Li pa ti paret enterese ar ba nn zafer ki normalman fer bann dimoun normal galoupe. Li p a 
ti anvi al liniversite toutswit. Li ti anvi gagn enpe lexperyans dan lavi reel. Li pa ti anvi enn travay biro. Li ti 
plis atire par enn ti job dan lizinn. Li ti anvi aprann ar bann fam ki ti pe ma nz zot margoz. Ganga pa ti sir sipa 
sa li ti zis enn faz b laze dan lavi enn ti bourzwaz ki bien vit ti pou rant dan leran. Ti ena enn laflam dan so 
lizie ler li ti pe koz so vizion lavi. Ganga ti rapel enpe so prop demars ler li ti ena laz Devi. Me li ti s anti ki ti 
ena enn diferans, enn gran diferans mem. Li pa ti pe rod enn bon plas korek -korek dan lanklo me koumadir 
li ti pe panse ki lanklo lamem ti bizen disparet; li pa ti ole enn plas lor podiom me li ti panse ki sivilizasion 
podiom ti bizen fonn. Tou sa bann koze la ti bien zoli me realite li seki li ti ete,  Ganga ti panse. Zoli rev pa ti 
pou kapav sanz nanye. Olie perdi letan reve, bann dimoun entelizan kouma Devi ti bizen fer zot bes pou 
montre ki fam kapav fer pli bien ki zom. Samem ti sel sime pou amenn progre dan lavi.  
48 
 Amizir letan pase repitasion Ganga ti grandi. Li ti vinn enn kamwad personel premie minis Gonndouana, 
konseye spesial minis finans ek devlopman ekonomik. Kan ti ariv ler pou swazir enn nouvo prezidan pou 
Konsey Nasional Devlopman Eko nomik, tou dimoun ti kone ki se Ganga ki ti pou nome.  
Anpl is li ti gagn repitasion enn fam ki fer zom tranble e Ganga ti kontan sa rol la.  
Dan galaxi kot nou zistwar ti pe deroule ti ena enn gran evennman politik ki serten dimoun ti panse pou 
amenn enn rev olision dan rapor ant zom ek fam. Dan Lanpir Kamanber Maze r enn fam ti vinn komandan 
siprem. Nouvel la ti fane kouma lapipi ki anfen fam ti finn gagn so drwa ek so dinite. Partou dan galaxi ti ena 
forum, kolok, tabronn, konferans, latelie travay pou ki sa evennman la fer tibaba enpe partou. Dan 
Gonndouana bann de legasion fam regilierman ti pe vinn get Ganga pou dir li ki ler ti finn arive pou ki li pran 
renn gouvernman pei. Enn fam bizen diriz Gonndouana. Kifer non! Kan Ganga koz sa ar Sir Ralph, bonom la 
ti zis fer enn ti sourir e li ti dir so fam ki li ti bizen kone kot so priyote ti ete. Diriz Gonndouana ousa diriz 
Bolema Holding ki diriz lekonomi ek gouvernman Gonndouana. Kan Sir Ralph ti entrodir jennder 
manejment li pa ti fer li pou ki fam asiz lor lat et zom me pou itiliz lentelizans feminen, konpran feminen pou 
konsolid pouvwar maskilen, lekonomi maskilen, sivilizasion materyalis. Dan Bolema Holding ti ena boukou 
bon akter me se Sir Ralph ki ti pe tini lafisel ki ti fer poupet danse. Enn ti fraz Sir Ra lph ti fer Ganga konpran 
kisannla vre sefdorkes.  
Depi enpe  letan dimoun ti pe koumans trakase parski maladi respiratwar ti pe vinn tro kouran. Ena zour 
lopital ek klinik ti ranpli ar pasian ki soufer lasm. Mem dimoun ki normalman pa ti konn sa problem la t i pe 
gagn difikilte pou respire. Depi enn bout letan ti en a siyantis ki ti pe atir latansion lotorite lor nivo karbonn 
dayoksayd ek karbonn momoksayd ki ti bien tro ot pou ki lavi ti kapav deroul normalman. Me ideolozi 
prodiktivite, liberte antrepriz, enst en pran -tou-pou-mwa ti bous zorey ek paraliz lespri. Dan l atet bann gran 
oustad tou ti bien senp. Si tou dimoun ti vinn antreprener, si tou tidimoun envesti, si tou tidimoun prodir, 
distribie ek konsome Gonndouana ti pou dan mangann, dan nisa apar. Kan enn  dimoun gagn bon tou 
dimoun gagn bon ti vinn prensip fonda mantal lor ki ti pe batir  lavenir . Me malsans pou abitan Gonndouana. 
Pandan ki larises ti pe monte kouma laroul kan letan koumans gate, monte mem san arete, anmemtan 
lamizer ti koumans fer piti lor latet tidimoun - somaz, exklizion, mizer fizik, materyel, moral. Tou ti pe 
debalanse. Dousma -dousma bann sant irben dan Gonndouana ti pe vinn enn sivilizasion kadna. Sekirite ti 
vinn biznes pli serye. Partou ti koumans ena lapolis paralel. Problem la ti pe  koumans enfiltre dan lavi vilaz. 
Mem parmi bann disip krw asans global ti koumans ena lavwa ki ti pe dir ki ti bizen solidarite pou anpes 
sosiete eklate. Me dan Konsey Nasional Devlopman Ekonomik, Ganga ek so lekip ti panse ki bann problem 
sosial zot ti pa saze e ki kan vites devlopman tap plen bann problem la ti pou disparet par zotmem.  
Dan Gonndouana andire lanatir ti finn vinn pagla. Kan sezon lapli ti arive se soley ki ti pe fonn koltar; bann 
tirbilans klimatik ti pe vinn move kalite feros; bann maladi e tranz ti pe kas leren popilasion. Dan vilaz, 
partou -partou  ti ena servis pou dimann Konntou pardon; dan lavil ti ena trwa kalite reaksion. Mazorite ti 
telman dan pens ki, kouma zombi, zot ti pe kontinie trenn -trenn zot lipie lor santie trase dan routinn; t i ena 
bann teknisien ki ti pe rod solision dan siyans ek t eknolozi; apre ti ena enn minorite ki ti panse ki ti bizen 
envant enn nouvo sivilizasion ki baze lor pran -kont ek partaz. Bien tigit dimoun ti pe pran zot kont me zot ti 
teti. Zot pa ti dekouraze ma lgre ki zot ti pe pas par boukou difikilte. Zot ti sir zot  ti ena rezon. Polision, 
debalansman ekolozik pa ti pou diminie. Okontrer.  
Donk Mouvman Pou Nouvo Lavi (MNL) okoumansman ti enn ti group. Detrwa dimoun bien aktif ti kone 
ekzakteman seki ti bizen fe r pou mark pwen, fer dimoun pran konsians, donn ti sok sik olozik. Bann dirizan 
ekonomik ek politik pa ti pe pran zot kont parski detrwa latet brile pa ti pou anpes tren devlopman kontinie 
so lamars ver lavenir lasie ek beton.  
Mem lepok ti ena enn lot mouvm an, enn mouvman pou globaliz prodiksion materyalis. Bann r esponsab 
ekonomik ek politik, Ganga divan -divan, ti pe rant dan sa jalsa la plen -plen. Pa ti bizen get divan -deryer. Nek 
ti ena pou bes latet fonse. Bann diskour ti pe promet bienet, konfor, zwisans , zwisans ek ankor zwisans. Pa 
ti manti ditou. Larises mat eryel dan Gonndouana ti pre pou tous lesiel. Bilding ti pe met paryaz ar bilding, 
lotorout ti pe met paryaz ar lotorout, beton ti pe met paryaz ar goudron lor flan montagn, zako ti pe met 
paryaz ar zako. Zot ti pre pou asfalte lesiel. Parfwa kan li ti pe g et tousa grimas la, Konntou ti pe gagn mari 
traka. Li ti per ki so ti badinaz fini dan trazedi. Gran -gran dada ti pe vinn pagla.  
49 
 Amizir letan pase popilarite Mouvman Pou Nouvo Lavi (MNL) ti pe grand i so lenflians parski krwasans 
ekonomik, manier ki ti pe d eroule, ti pe anpwazonn lavi sosial, amenn pli gran fristrasion. Souvan -souvan 
enn ti ensidan ousa aksidan ti provok boulversman ek violans e Rayot Younit ti bizen entervenir pou anpes 
sitiasion dez enere. Bann dirizan MNL ti viv ar lepep kouma pwason dan d ilo e zot mesaz ti kler. Sak 
evennman ti pe donn zot enpe plis rezon. Trouve ki dimoun ti plen ar enn sitiasion kot zot ti dan nwar 
toultan, kot zot nepli ti konpran kouma lavi la ti pe deroule. Ban n zom ti pe grogne, manga kont zot prop 
sor me bien vit zo t ti pe gagn zot konsolasion dan klib ek dan bar. Bann fam ki ti bizen tini lamans pwalon 
toultan, ki pa ti kapav al dan klib ousa bar pou bliye traka, ti pe koumans rod enn sime sorti pa zis pou 
ennsel me pou mari ek zanfan, pou fami, pou vwazen. Partou -partou bann fam ti pe koumans form bann ti 
korperativ pou kapav komersializ zot prodwi, organiz gardri pou zanfan, okip sekirite fami. Tousa ti pe fer 
andeor kontrol zom ki ti enkapab imazinn enn lot  kalite lavi apart seki zot ti abitie viv.  
Difisil pou dir  si mazisien -artis Konntou ti program Gonndouana so devlopman dan sa manier la ousa si li ti 
pe aprann par experyans me seki kler se ki depi dan vant ansien nouvo ti pe ne. Ti ariv enn moman kot ti 
ena de kalite lavi  ki ti pe deroule anmemtan. Andire ki ro ulman ki ti may Jamouna dan so langrenaz ti pre 
pou devid so bobinn, ki so tifi ki ti fer serman pou vanz soufrans so mama ti pe apiy plans pou bobinn la 
devide net lor vites. Me anverite roulman ti  rant dan faz antiroulman; krwasans ti kouma enn moter ki ti pe 
tourn for -for dan sans kontrer. Li ti pe prodir for -for tou seki pa ti bizen. So negatif ti pe bwar so pozitif. 
Ladrog ti pran plas dipen -diber; fer labous dou ti pran plas merit; stres ti pra n plas serenite. Amizir ki bann 
plan devlopman Konsey Nasi onal Devlopman Ekonomik (KNDE) ti pe raport zoli fri pou enn ti group, bann 
manifestasion organize par MNL ti pe atir bann gran -gran lafoul. Parfwa zot ti pe mem obliz KNDE azourn 
zot travay. Olie z wisans ek ankor zwisans ti pe ena partou fristrasion ek an kor fristrasion.  
Pou Ganga ti bizen plis disiplinn. Ti bizen ki lapolis fer so travay. Detrwa latet brile pa ti kapav anpes 
limanite devlope. Enn swar li ti pe get niouz lor televizion. Ti ena enn l amars pasifik bann gay. Bann homo 
ek lesbienn ti gagn sout ien MNL. Ala solision li ti panse. Montre ki MNL ti pe soutir bann deprave, bann 
devergonde. Enn zafer ti donn li sok. Li pa ti'le kwar so lizie. Devi ti parmi bann dirizan ki ti pe mars divan -
divan . Enposib! So Devi pa ti kapav enn lesbienn. Li ti telefon n Devi toutswit. Nilou ti reponn. Devi pa ti la. 
Pou kasiet so prop fristrasion li dir ki li ti telefone pou dimann zot si li ti kapav vinn get zot Dimans ki ti pe 
vini. 
De zour pli tar Ganga ti deb ark kot Nilou. Dernie fwa zot ti zwenn ti pou lanterman zo t papa. Tou dimoun ti 
la pou enn dine dan lentimite.  
Nilou ek Prem ti fer tou pou ki zot lavi maryaz pas bien. Zot toulede pa ti ole fer mem erer ki zot paran. 
Kouma toulede ti profeser lekol primer  e donk zot ti bizen sorti boner gramaten pou al travay e retourn ase 
tar dan tanto, zot ti partaz tou travay dan lakaz. Zot ti konpran osi ki fale zame pran lamour pou lamone 
kontan, ki pou fer lamour dire ti bizen swagn li, pran li kont. Zot ti aprann vi v kouma amoure malgre plis ki 
ven-tan maryaz. Prem ti ena enn karakter kalm. Par kont Nilou ti lekontrer ar so karakter petar. Me kouma 
petar li ti alim vit e tengn vit. Kan zot dispite, biz -biz pa dire lontan. Bien vit enn sourir, enn ti kares, enn ti 
parol dou ti reamenn lakorite. Zot de tifi ki ti bien diferan , ti ena enn zafer ankomen. Zot ti konn valer 
lamour.  
Kouma ti ena enpe letan avan dine e ki Prem ek Nilou ti dan lakwizinn, Ganga dimann so de nies si zot pou 
vinn ar li al plonz enn kou dan dilo l amer. Shanti pa ti bien parski li ti gripe me Devi ti sot lor sa sans la pou  ki 
li kapav pas enn ti moman ansam ar so tantinn. Ganga ek Devi ti evit laplaz piblik parski Dimans tanto 
normalman ti ena lafoul. Zot ti konn enn ti kwen apel Ti Filao ki pa ti p opiler parski ti ena boukou ros, laf ek 
oursen me si ou ti  mars anviron san pie dan dilo ver brizan e ou ti get bien kot ou ti pe met ou lipie, ou ti 
pou ariv kot enn basen natirel borde ar ros kot mouvman vag ki ti pe kraze lor brizan ti kre enn lefe zako uzi. 
Tantinn ek nies ti larg zot lekor dan dilo e ti les l anatir fer so travay. Dilo la ti tied e ti donn zot enn santiman 
biennet koumadir zot ti retourn dan vant zot mama. Zot ti kal zot lekor kont parwa zot basen e ti pe tini 
anplas grasa enn ti mouvman  zot lipie. Zot ti pe blag -blage kan enn kou san panse Gan ga poz Devi enn 
kestion direk.  
- To enn lesbienn, Devi?  
- Mwa? Non. Kifer?  
50 
 - To ti dan lamars bann gay lot zour la. Mo sir mo ti trouv twa lor televizion.  
- Wi, mo ti ar zot par solidarite.  
- Solida rite?  
- Wi, solidarite.  
- To dakor ar zot?  
- Mo kwar ki zot ena drwa viv zot lavi kouma zot kwar li bon pou zot. Ki nou ete nou pou dir zot kouma zot 
bizen viv zot lavi.  
- Li pa malsen sa?  
- Malsen?  
- Wi, malsen.  
- Depi kan lamour finn vinn malsen?  
- Lamou r? Devi, pa lamour sa. Lavi devergonde plito!  
Devi ti ko ne ki diskision la pa pou avanse. Li ek so tantinn zot ti lor de planet sakenn lor so prop orbit. Depi 
enn bout letan li ti kone ki zour kot zot ti pou bizen met tou kart lor latab ti pre pou vini. De vi ti enn militant 
aktif dan MNL, Ganga ti prezidant KND E. Eski zot lamour ti pou tini zot ansam malgre zot ideolozi ki ti san -
pour -san diferan?  
Pandan dine toulede ti evit net nenport ki koze ki ti kapav soulev diskision. Nilou ek Ganga ti prefer koz 
lepo k lontan avan ki enn zour dan enn lakrwaze sakenn ti pra n enn sime diferan. Pou anpes konversasion 
tom net dan nostalzi, tanzantan Prem ti fer enn jok pou fer tou dimoun riye. Kan ti ariv ler pou separe, 
Ganga ti anbras zot tou e vinn ver Devi an dernie. D evi ti may li for. Ganga ti santi tristes so nies. Li ti  ser li 
for kont so leker, kares so seve, anbras li lor so fron. Zot toulede ti kone ki desten ti finn fini fer plan pou 
separ zot.  
TRWAZIEM PARTI  
Seki ti arive ti bizen arive. Ti ariv ler pou ki Tant enn Ganga ek mwa separe. Tro boukou kiksoz ti pe separ 
nou. Poutan mo ena boukou lafeksion pou li; boukou lafeksion, boukou rekonesans pou led ki li finn toultan 
donn mwa. Mo kone ki Tantinn Ganga ek Tonton Ralph konsider mwa enpe kouma zot prop zanfan. Zo t finn 
mem propoz pou pey tou mo letid iniversiter; peyn a ler ki zot pa avoy kado pou mwa. Mama ena rezon. Zot 
gat mwa. Me zot lamour zenere pe touf mwa, anpes mwa vinn seki mo anvi deveni. Zot ole mo rant plen -
plen dan zot lemonn, zot ole koul mwa dan mou l zot sistem. Si mo aksepte mo pou materyelman dan bien.  
Me se pa sa ki mo anvi. Me eski mo kone ki mo anvi? Eski li pa danzere tourn paz brit koumsa, vir ledo ar 
lepase, dir non kategorik ar tou krwayans, valer ek koutim? Danzere pa danzere, mo finn desid  pou les mo 
entwision gid mo pa. Mo finn plen ar rezon r ezonab! Bann dimoun ki dir zot rezonab pe kraz tou ar zot 
polision, lager, koripsion, gaspiyaz, destriksion ek violans. Bizen efase, refer. Sel fason pou ki mo kapav vinn 
seki mo bizen devini. Mo bize n dabor kit mo nik familial pou mo kapav vinn seki mo ol e, enn dimoun lib. Lib 
pou rezet lepase, lib pou sey nouvo lexperyans, lib pou fer erer si bizen fer erer pou aprann.  
Mo desizion pou fer papa ek mama soufer, mo kone. Me se pri ki bizen peye pou mo l iberte. Mo liberte 
bizen pas avan tou. Apre mo finn plen  ar zot romans dan maryaz. Eski lamour sa, ousa fer kwar, zwe rol? 
Vre-vre ousa sinema? " To finn ranpli mo lavi, vinn ranpli mo nam." " Mem si dime aret vini, pa bliye enn lot 
ki twa pa ekziste." Zot  ole fer nou kwar ki zot lamour finn travers vinnsenk -an lavi maryaz san perdi so 
romans. ... Enn lamour atase. Seki bizen se enn lamour detase. Seki bizen se liberte, liberte ek ankor liberte. 
Veritab lamour pa kapav ekziste kan bann menot sosial ankor pe  amar nou lekzistans. Lafami, 
responsabilite sosial, pro fesionel. Mo plen, plen, plen. Bann ki finn plis fane, finn fer plis ditor, ki finn ferm 
liberte, vre lamour dan tirwar lakes, zotmem for -for pe kriye bizen prezerv lafami, bann valer ansestral. Ki 
valer ansestral? Lamizer, martir ki mo granmer ti soufer?  
Tantinn Ganga dir ki li finn fini vanz soufrans Jamouna me ena Jamouna par tonn partou. Dan so tourdivwar 
finans ek pouvwar politik li trouv zis dernie lalinn balenns -shiit. Profi! Dividenn! Deryer to usa Tonton Ralph 
ki tini renn. Lot kote MNL pe pietine. Amizir nou mouvman grandi olie li vinn plis efikas, li pe vinn pli lour, 
51 
 pli maf, kouma gouni tranpe. Bann mam komite kordinasion pe koz for -for lenportans disiplinn, 
santralizasion. Aster ar kreasion  enn sekretarya ek nominasion enn sekreter -zeneral, biro krasi pe ranplas 
spontaneite ek kreativite. Fini fraternite -sororite ki ti tini nou ansam. Fini solidarite. Aster zot koz disiplinn -
efisians, efisians -disiplinn. Farouk finn rant dan zwe la. Depi ki l i finn vinn sekreter -zeneral MNL, li finn 
koumans devlop  reflex administrater, vadire Tantinn Ganga. Dan tousa, mwa ki finn perdi; mo finn perdi mo 
Farouk, sa zom ki ti konn fer mwa voltize dan lamour. Nou ti pou sanz lavi. Ler gete, lavi ki finn sanz nou.  
Tou dimoun pe rant dan zot ti kazot. Mwa mo refize. Fin n ler pou kit tousa, desan ver bann dimoun ki plis 
dan pens, dimoun ki ankor kapav reazir natirelman, ki pa finn fini kabose par koutim, konvansion ek 
simagre sosiete. Wi, mo kone ki mo bizen fer. Ekz akteman ki mo bizen fer. Toultan mo finn tann dir ki ena  
enn site -ouvriyer ki bann abitan zotmem apel Planet -de-Senz. Se laba ki nouvo lavi pou ne. Se dan nik 
dezespwar ki veritab lespwar pou ne. Mo bizen fer zot aksepte mwa. Si neseser manz lamerd mo va m anz 
lamerd ar zot.  
Mo finn reysi lwe enn godon dan enn ti lakaz. Mo propriyeter li enn fam ki so mari finn abandonn li ar so de 
zanfan e finn al viv ar enn fam pli zenn ek pli kler. Rosemay li dan obligasion tir jab par lake pou fer de bout 
zwenn. Li trava y servant kot enn dokter dan kartie rezidansiel gra n dimoun. Li kit lakaz bien boner, depoz so 
de zanfan lekol kot zot bizen atann de -zertan avan lekol koumanse. Tanto ler li fini travay, li al sers zot 
leson. Pou Rosemay enn sans ena lekol ek leson parski  li pa ti pou kone kot pou kit sa de zanfan la pand an ki 
li travay. Pou Rosemay lekol ek leson zot mem zafer ki enn gardri. Li pa mem kone ki bann zanfan la pe fer. 
Limem li pa konn ni lir ni ekrir.  
Detrwa zour apre ki mo finn vinn res kot Rosemay, ler mo finn koumans abitie ar de zanfan la mo finn desid 
pou okip zot ledikasion. Sok. Mo gagn sok. Tipol ek Zanzan ki dan siziem (Tipol pe double) pa konn lir, ekrir 
ousa konte. Me ki zot fer dan lekol ek leson? Mo rapel ti ena dimoun ki ti pe dir ki ena boukou zanfan ki 
malgre zot al lekol pandan set, wit an, k it lekol san mem ki zot kapav lir, ekrir ousa konte. Mo ti kwar ki zot 
ti pe ekzarere. Aster mo aprann ki dan Planet -de-Senz mazorite dimoun koumsa. Kouma zot debrouye dan 
enn lemonn kot bizen konn lir -ekrir pou kapav debat? Kifer sa koumsa? Exklizion? Ous a zenosid par 
linnyorans? ... Ki linnyorans? Okontrer, lekol pa pe reysi koronp zot ar so bann lide bizar. Zot ena enn 
proteksion natirel kont polision kiltirel. Wi, se sa laverite. Vre kiltir liberte pou sort dan site kouma Planet -
de-Senz pou konkerir Gon ndouana. Konntou pa pou kapav bar sa. So rengn pre pou fini. Li pou zis enn stati 
dan lasapel Tantinn Ganga, enn foto dan lasam lapriyer Prem ek Nilou. … Ki mo mama pe fer la? Kifer 
souvan mo mazinn li?  
Bann dimoun dan site finn koumans aksepte mwa. Mo se y viv kouma zot. Pa fasil. Mo finn gagn enn travay 
dan lizinn kot laplipar bann tifi ek fam site travay. Bien vit patron finn dekouver ki mo ena ledikasion e li 
finn koumans enteres ar mwa. Mo finn aprann travay la lor vites e lor vites mo finn koumans org aniz mo 
bann pou fer louvraz la al vit. Ler patron ofer mwa pos soupervayzer mo ezite parski mo pa'le mo bann 
koleg santi ki mo pe mont lor zot latet. Mo finn dimann zot ki zot panse e zot finn dimann mwa aksepte 
parski lerla mo pou kapav defann zot pli bi en. Mo finn reorganiz travay mo bann. Nou travay plis me nou 
gagn plis. Me kan patron dir mwa pran enn travay biro pou organiz travay bann diferan bann mo prefer 
refize parski mo kone ki lerla mo pou pran sime Tantinn Ganga. Deza asterlamem mo santi ki mo finn vinn 
enn pion dan lame patron enn kote ek enn pion dan lame mo prop koleg ki servi mwa pou zot lentere. ... 
Pez nene bwar dilwil, mo bizen travay pou mo bouse manze.  
Dimoun dan site konn amize. Zot la mizik kouma zot danse swiv kadans natirel mouvman l avi, eklat timidite 
ki sivilizasion ipokrit finn fons dan nou krann. Souvandefwa zot envit mwa sant ar zot. Nou finn mont enn ti 
lorkes e mo pe montre zot seki mwa mo finn aprann dan konservatwar. Bien vit  zot pou depas mwa. Zot 
lentelizans mizikal natirel  permet zot absorb nouvo lide vit san perdi zot freser. Kouma zot fer sa?  
Nou finn gagn envitasion pou zwe dan fennsifer. Bann organizater finn ofer enn bon fiz. Nou pe gagn 
popilarite parski nou lamizik diferan. Ena dalon dan lorkes ki kwar ki nou bizen ris enpe dansez dan nou 
lekip. Piblik kontan sa. Ler mo dir zot ki li pa enn bon lide parski nou bizen abitie nou piblik ekout lamizik ek 
parol olie get mamzel bouz waya, zot mekontan. Erik mem dir mwa anf outan ki lepep bizen nisa, pa mesaz 
dan zoli anbala z. Me kouma mazorite dakor ar mwa diskision finn aret anplas. ...  
Lafoul finn rant dan lanbians, parfwa zot mem sant ansam ar nou. Kan nou sant sante lagam zot danse. 
Kouran pas bien ant nou ek nou piblik.  Apre fet ki problem finn lev latet. Zilber ek Kolo  ki melanz mas ar 
52 
 larak finn dekontrole e ler koumans kas -fann zot dimann doub par kan nou ti tom dakor ki tou reset pou 
partaze egal -egal. Zot vinn violan ek vilger e Kolo fons lor mwa pou bat mwa. Sans b ann lezot finn tini li, 
anpes li fer so fraka. Mo s ir dime ler li desoule li pou regrete. Bizen dir bann manm fale pa melanz mas ar 
lalkol. Kan zot zis fim mas zot koul me kan zot melanz sa de la zot vinn bebet.  
Pie flanbwayan kot laboutik Taikat kouver ar  fler. Saler lete pe donn bal. Preske toulezour van n magazen 
ZeroDepo vinn rann vizit dan site. Bann ki travay pou gagn zot gratifikasion biento. Komersan pe tap plen. 
Dimoun dan site pa kwar dan ramas larzan. Lamone sorti pli vit ki li rantre. Tout lazour ne gro -gro bafoul larg 
filwar lor filwar tapaz mizi kal dan tou kwen Planet -de-Senz. Rosemay dir mwa ki dan detrwa mwa vann la 
pou revini e silans pou retourne. Dan vilaz kot mo'nn grandi dimoun pa koumsa. Bann grandimoun dan 
landrwa toultan dir ki bizen fe r lekonomi. Kan gagn enn roupi, depans katroven -dis sou e ramas dis sou. Sa 
li kouma enn komannman me isi tou enn lot manier. Tantinn Ganga ti pou gagn kriz si li ti vinn viv isi enn sel 
zour. Me mwa mo trouv zot korek. Kifer soufer aster pou enn meyer dim e kan nou kapav zwir enn meyer 
zordi.  
Dan Planet -de-Senz dimoun pa ipokrit. Zot les zot ensten diriz zot lekzistans. Si zot anvi kriye, zot kriye; si 
zot anvi lev lager, zot lev lager; si zot anvi fer malis, zot fer malis. ... Eski zot fer lamour ousa zot fer malis?  
Ki pas dan latet enn papa fer enn zafer koumsa? Viol so prop zanfan. Ena enn tifi douz an ki res pre kot nou 
ki ansent. So papa ki'nn fer sa. Rosemay dir mwa, ler li trouv mwa soke, ki souvan sa arive. Boug la rant 
lakaz soule, trap fam bate e l erla viol zanfan. Ankor viktim lalkol. Ki kalite le monn? Si ou fim mas ou al dan 
lazol. Rom vande dan tou kwen lari. Pourtan mas kalme fimer, rom eksit biver.  
Dan Planet -de-Senz ena bann tranzaksion bizar. Rosemay dir mwa mo pe vinn tro kirye, ena maler la dan. 
Boukou zenn pe may dan lak ladrog. Kan zot yen n pran zot, zot kapav fer krim pou gagn lamone pou enn 
doz. Fam kouma zom. Lopital mantal ek prizon ranpli ar bann zanfan Planet -de-Senz me bann trafikan sorti 
andeor site. Dimoun dan site konn zot. Zis la polis ki pa kone. Drol! Enn fwa mo finn koz ar detr wa gran 
dimoun dan landrwa pou gete ki kapav fer pou dam pion bann trafikan, farous zot depi site. Nou finn 
koumans enn louvraz ar bann zenn; konsiatiz zot lor problem; organiz aktivite korek ki ed dimoun gagn 
dinite, aret detrir zotmem. Nou'nn koumans ser vi nou sante ek lamizik pou soutenir mouvman la. Boukou 
dimoun dan site ti pe felisit nou, ankouraz nou. Me pa tou dimoun ki dakor. Kolo dir ki nou pe melanz 
lamizik, enn zafer prop, ar bann zafer malprop.  Artis pa bizen fer politik. Pa politik sa mo dir l i. Travay sosial, 
travay imen. Ler pas ovot li tousel vot kont. Depi sa li boud ar mwa.  
Rosemay ek so de zanfan pa pou la zordi. Zot envite dan maryaz dan enn ti lavil dan les Gonndouana. Enn 
kouzinn kote so mama pe marye. Mo pa pou gagn letan santi solitid. Apre travay mo ena repetision. Mo 
pou retourn lakaz bien tar. Mo sir ar lafatig kouma mo poz latet mo pou dormi. ...  
Repetision finn pas mari bien. Kolo finn aret boude. Mo kwar nou finn revinn torsenn.  
Enn sans ena zetwal dan lesiel. Sinon ti pou  difisil trouv sime. Dan Planet -de-Senz ekleraz sime enn lix. Enn 
fwa letan sanz bann lanp brile; laplipar letan sime touf dan nwar. Bizar! Sa loto la koumadir pe swiv mwa. 
Li'nn aret zis akote mwa. Laport finn ouver. Miray agos. Pa kapav sove. Kikenn chom bo mwa, bous mo 
labous. Zot ris mwa dan loto la. Li demar kouma fles. Senk zom maske. Kat ladan bien kosto. Zot finn 
bayonn mwa, atas mo lame deryer ledo. Ayo ki pe ariv mwa!  
Loto la aret kot enn laplaz lwen ar abitasion. Zot tir mwa dan loto, trenn mwa lo r disab, desir mo lenz, met 
mwa touni. Kat zom tini mwa, kart mo lame -lipie, senkiem la viol mwa sakenn so tour. Ar enn sereng zot pik 
pwazon dan mo disan. Ler tour senkiem la vini kikenn dir li, 'Ale gogot, bou r li twa aster, bour to malad dan 
so fes, lik i so mama piten la.' Tou sa finn pas kouma enn kosmar ki long kouma enn leternite. Mo korde ar 
douler koutpie lor mo lekor. Mo tann loto demare. Apre mo nepli rapel nanye.  
Ler mo lizie ouver, mo trouv mwa dan en n ti lakaz tol, lor enn matla. Enn madam anvi ron senkant -an lor 
enn ban pe asiz kot mo latet. Kouma mo lizie ouver li dimann mwa si mo pou bwar enpe dite. Mo dir li non. 
Pli tar mo pou aprann ki ti ariv mwa. Mo ti tom san konesans lor laplaz koumadir ti fi nn krisifie mwa. Ton 
Koulall, madam la so mis ie, gramaten ler li ti pe al lapes, ti trouv mwa san konesans lor laplaz. Li pran so 
palto pou kasiet mo touni. Ler li trouve ki mo ankor vivan, li lev mwa amenn mwa kot li pou dimann so 
53 
 madam ki pou fer. Eski p ou al lapolis ousa non? Matant Alice pa fer k onfians lapolis. Li desid pou okip mwa 
limem. Kifer? Zame mo pou kone. ...  
Ton Koulall ek Matant Alice finn aksepte ki mo res kot zot. Mo finn gagn enn ti travay dan enn lotel pa lwen 
ar vilaz kot nou reste. Me mo pe vinn enn fardo pou tou dimoun. Pou enn wi, pou enn non, mo tom malad.  
Depi plis ki enn mwa mo lor lili lopital. Mo finn gagn enn malad ki touye san pitie. Senk zom maske finn 
ponp pwazon dan mo disan. Enn ladan apel Kolo, sa mo sir. Limem dernie ti m ont lor mwa. Li ti pe mars ar 
mafia ladrog. M o ler pe aprose. Mo onte pou fer mo paran ek Farouk kone. Avan mo tom malad net enn 
swar mo ti trouv Tantinn Ganga dan lotel kot mo ti pe travay. Mo ti al kasiet. Tantinn Ganga ti abiy an nwar. 
Li ti paret vie e k fatige. ... Farouk, to figir, to parfen pa' le kit mwa. ... Pardonn mwa mo gate. Mo ti desir to 
poem. Aster mo bizen rekonstrir li avan ki tro tar. ... To'nn ranpli mo lavi kouma ler dan mo poumon, kouma 
soley dan lesiel, kouma lapli an Mars … kouma … kou ma … kouma rafal enn siklonn, ... ble lamer k alm. 
To'nn ranpli mo lavi, ... vinn ranpli mo nam. Les mo kontan twa, les mo donn twa mo lamour, les mo ploz 
dan to lazwa, mor dan to lebra, … la toultan koste ar twa … Nou res ansam pou touzour. ... Les mo kont an 
twa, ankor kontan twa … tro tar. Ayo ki mo  finn fer ar mo lavi? Farouk pa ale! Dir mo mama pa plore, dir 
papa pa sagren...  
Dir zot lor Montagn Signo mo ti trouv li. Li ti pe trap lame Marie -Madeleine. Dir zot Konntou so rengn finn 
fini. Zezikri finn rev ini ... Dimann li ed nou kas roulman.  
RETOURN KONTENI/BACK TO CONTENTS  
 
JERIKO  
1 
Sa lane la lapli ti refiz tonbe. Mem enn gran siklonn ki normalman amenn boukou dilo ti avoy rafal sek, kas 
bann brans kouma kas baton zalimet. Nivo dilo dan rezervwar lavil ti pe kontinie bese. Dan zarde n botanik 
basen pwason ti santi dilo -mor e ba nn nenifar ti pe tom febles. Tanzantan dimoun ti lev lizie lao pou gete si 
ena niaz dan lesiel me zot gete ti tas ar ble elektrik. Zot ti bes latet,  ti get koltar fonn lor asfalt gransime. 
Dan bann karo de kote lavil, ki nouri enn popilasion ki pa ti pe ar et grandi, later pel -pele ti enpwisan divan 
soley san pitie. Bann fey lor pie mang lakord soliter laba lor mel ros ti pe korde ar swaf.  
Dan Jeriko  routinn ti pe donn bal, labitid ti swiv labitid san fatig. Sak s itwayen, san get divan -deryer, ti pe 
tras so lazourne ek so aswar kouma so gran -dimoun avan li. Lavi ti koumsa, pou res koumsa, pou toultan 
koumsa. Tourn ki vir, vir ki tourn. Dan bann diferan kartie lavi ti pe deroule vadire lasesres pa ekziste. Bann 
lider politik ek relizie zot mesaz ti finn bien pase. Ti fer koumadir problem la pa ti ekziste e problem la par 
fors ti pou bizen fonn. Sa prensip la ti finn vinn enn komannman. Per -fondater lavil Jeriko  ti kontan dir ki ti 
ena enn bondie spesial pou Jeriko  e depi sa lepok la bann Jeriko n ek Jeriko nn persiade ki zot lavil ti servi 
kouma model pou konstrir paradi.  
Jeriko  so fas lwes ti tom lor lamer e so lepor natirel ti, depi so kreasion, donn li enn gran lenportans 
stratezik ek politik. Non selman komers dan l arezion ti oblize pas par Por -Jeriko me so larad natirel ti amenn 
devlopman enn santie naval bien prosper. Long lakot disab blan de kote larad ti vinn enn lanplasman ideal 
pou lendistri tourism. Kan ou get lamer apartir later, ou ledo tourne ar Montagn Pou s, agos ti ena lakot 
Albion e adrw at lakot Azur. Toulede landrwa ti bien devlope par zot propriyeter, bann Euro -Kreol, desandan 
bann premie pionie ki ti vinn pou etablir lor sa bout later lor kontinan Lafrik. Lor so flan nor ek sid later fertil 
ti amenn de vlopman lagrikiltir ki ziska ler t i pe nouri enn popilasion ki pa ti tro kwar dan famili -planing. Kote 
les ti ena  aryer -pei Jeriko  ki ti ranpe atraver lafore ziska latet Montagn Pous - skilptir taye par lapli, letan ek 
divan, ki rapel bann Jeriko n/nn, san ki zot tro konpran, pouvwar ek bot e lanatir - ki depi dan niaz get 
dimoun anba lor laplenn ek laplaz ar kiryozite ek konpasion.  
Depi premie abitasion, listwar ti fini depoz dan later Jeriko  semans enn kiltir ki ti pou raport bann fri dou -
amer. Bann premie anset Euro -Kreol ki ti kit Lerop, ti vinn zet baz lor nouvo later pou diferan rezon - biznes 
anfayit, gou lavantir, dezir koumans enn nouvo lavi, lafreyer revolision, nesesite enn plas pou kasiet dan 
enn ti -kwen lesiel ble antoure ar ouragan … Ler larad na tirel ti akeyir zot ar so de long riban laplaz dore de 
54 
 kote, proteze par brizan, zot ti sir ki zot ti finn zwenn zot prop Terre -Promise. Lespas, resours natirel ek enn 
klima dou ti tann lame avek promes enn bon lavi. Me de kiksoz ti manke. Fam ek travayer.  Kan ena enn fam 
pou sak dis zom , sa li ti enn reset pou katastrof. Premie demars bann anset Euro -Kreol se fer vinn sex -
worker pou deblok leren bann zom e ankouraz bann nouvo pionie amenn zot fam ar zot. Deziem demars se 
aste esklav pou fer travay dan laka z ek dan karo. Sa lepok la komers esklav ti bien devlope grasa konplisite 
bann sef tribi Afriken ki zotmem ti pratik esklavaz. Li ti bien fasil gagn kargezon esklav - zom ek fam - depi 
aryer -pei, lwen -lwen lot kote Montagn Pous dan vale Mozanbik.  
Zistwar d ou-amer ti koumanse. Lentelizans i men kouma enn artis ti koumans fer dezord ekolozik vinn 
zarden botanik e anmemtan kas lekilib frazil ki ti tini bann mayon dan lasenn lavi; travayer -esklav ti touy 
lekor dan kiltir fernwar me anmemtan  ti sem lagren nouvo l avi; lor dra plen ar tas dezir fer os e lapeti rans 
san souvenir, parfwa enn reyon lamour ti pers enn trou dan niaz; parfwa enn zanfan ti ne e so sourir ti 
kabos reflex routinn; viol ek violans ti fons bann fam dan pli gran dezespwar me parfwa nesans forse ti vinn 
enn ti -pon frazil kot ton kler ek ton fonse  ti melanze. Anmemtan nians kouler lapo ti koumans vinn enn 
kalifikasion pou vinn sef, sou -sef, sou -sou-sef, pa -sef-ditou me zame gran -sef parski gran -sef so pozision li ti 
gouverne par eredite, pirte disa n, propriyete ek komannman Siprem.  Paret ki Bondie ti dakor ar sa 
aranzman la, dapre bann gran panser -pret sa lepok la.  
Enn zour enn gran teorisien ekonomiko -polititik ti fer enn gran dekouvert: enn esklav ordiner prodir mwens 
ki enn esklav salarye. Ti bizen aboli esklavaz ordiner e ranpla s li par esklavaz salarye. Jeriko  ti kas ande kan: 
kan klasik ek kan modern. Lor kouto kan modern ti gagne e bann esklav ordiner ti gagn drwa swazir ant 
travay pou enn saler ousa vinn endepandan. Bann ki ti swazir esklavaz  salarye ti al res dan depandans lor 
lakot Albion ek Azur e bann ki ti swazir lendepandans ti al res lor balizaz lavil kot lipie Montagn Pous zis kot 
lafore ek sivili zasion Jeriko , kouma de kalipa, ti pe lite, sakenn pou kas konte lotla. Se la ki bann Afro -Kreol ti 
koumans regroupe pou konstrir enn lot kalite lavi, enn kiltir diferan ar kiltir lakot, larad ousa karo. Dan 
koumansman zot ti fer detrwa erer ki ti ralanti zot lamars me bien -bien vit zot lang, lamizik, ladans, 
lakwizinn e zot ensten natirel ki ti fer lavi vinn enn fet ti koumans rant dan kiltir zeneral.  
Akoz so pozision zeografik, politik ek stratezik Jeriko  ti kontinie devlope e mendev ti koumans manke. Biz en 
esklav salarye pou travay dan lizinn, dan karo, dan lakaz gran -sef, sef ek sou -sef. Dan  vale Ganga lavi ti amer 
e enn bon kantite Gangawa ti aksepte pou sey gagn lavi dan enn lot pei olie pil anplas e manz margoz.  
Zot ti vinn Jeriko  dan bann sitiasion p arfwa inimen me erezman pou zot, bien vit bann lider efikas ti 
koumans lev latet, organiz zot e kanaliz zot lenerzi ver enn devlopman dirab. Zot ti ranz zot koloni dan lenor 
ek lesid ant lavil ek karo. Sa bann Endo -Kreol la, parski zot bann lider ti konpra n lenportans organizasion ek 
ledikasion, ti reysi evit bann erer ki bann Afro -Kreol ti fer . Bien vit zot pouvwar dan sosiete ti grandi. Bizen 
rekonet osi ki zot nomb ti zwe dan zot faver. Anplis zot ti fer lekonomi parski zot ti panse ki enn zour pa enn 
zour zot ti pou retourn dan vale Ganga ar enn ti -fortinn pou fini bien zot vie zour. Amizir letan pase zot ti 
koumans konpran ki zot nouvo pei boukou pli bon ki zot pei dorizinn; ki lavi dan Jeriko  ti pe permet zot gagn 
meyer devlopman ki dan vale Ganga kot lafaminn ek diskriminasion kont entousab ti pe fer maja. Anplis 
bann Euro -Kreol ti met anm ars enn dinamik ekonomik ki ti permet envestisman profitab dan ti komers ek 
plantasion. Kas ki ti ramase pou retourn dan vale Ganga vit -vit ti envesti pou aste later,  ranz enn lakaz, 
ouver ti -biznes e plitar pou pran kontrol pouvwar politik. Dousma -dousma lespri ti koumans idealiz 
memwar vale Ganga, arondi bann langl ek bann rebor e zimaz lepase ti koumans sanze. Lepase ti vinn fitir -
plis-ki-parfe kot bann ero ti pou r etrouv lape apre pasaz dan tinel soufrans e anmemtan fantasm ti vinn enn 
garanti ki idanti te ansestral pa ti pou disparet e pirte zenetik fabrike pa ti pou gate.  
Parkont malsans ti swiv bann Afro -Kreol. Enn kote bann lider tanporel ki ti lev latet, ti moti ve par dezir 
profon pou gagn enn ti -lonbraz lor laplaz Albion ousa Azur anba pie ki ti ena rasinn eropeen. Bann lider 
spiritiel ti dimann zot soumet net divan enn Sef Siprem ki ti ena seve blon ek lizie ble. Sak zenerasion ti 
amenn nouvo zimaz, nouvo vizaz  ki ti met menot dan zot lespri e efas zot memwar. Ar letan zot koloni ti 
vinn enn geto. Z ot nepli ti trouv pli lwen ki lakot Albion ek Azur. Parfwa zot ti rev zwisans gran -sef, parfwa 
zot koler ti eklate kouma volkan e souvan zot ti pran sime otodestriksi on. 
Letan ti pe deroule e dousma -dousma rasio zom/fam ti gagn lekilib me relasion ant de s ex pa ti ameliore. 
Bann Jeriko n ti konsider fam kouma enn sex -worker san saler e enn masinn pou fer ti -baba e mazorite bann 
Jeriko nn, malerezman , ti trouv sa normal. Zot ti pe aksepte zot desten pou enn bouse manze.  
55 
 Depi premie abitasion, ti fini met dan l ater semans divizion ek konfli e pli for ti fer dominer ar pli feb. Gran -
sef fwet ti -sef, ti -sef fwet san -pouvwar, san -pouvwar fwet lisien, zom fwet fam. Seki pli tris, bann ki ti anba 
yer, kouma zot mont lao , zot  fwet bann ki ti finn res anba mem si yer z ot ti pe gagn kout fwet ansam. Vir ki 
tourn, tourn ki vir? Pa totalman. Parfwa san atann, enn evennman parsi, enn lot parla ti donn sok e dan 
siklonn enn ti -lalimi er ti alime.  
 2 
Dan katedral Jeriko  ti ena enn seremoni spesial pou selebre ordinasion enn no uvo pret. Pa zis enn 
ordinasion ordiner kouma ti finn deza ena me enn evennman ki pe boulvers boukou dimoun parski premie 
fwa enn non -blan - ni Euro -Kreol, ni Afro -Kreol me enn melanz Endo -Kreol ek Afro -Kreol – ti pe vinn pret. 
Pandan ki seremoni la ti pe deroule, dan premie ranze ban , de lizie emosione, vwale ar larm -de-zwa, ti pe 
fixe nouvo pret, Per Marten  King. Ser Charité pa ti kapav anpes bann souvenir remont alasirfas. Trant -an ti 
finn pase ar vit es zekler.  
Li rapel san zefor enn gramaten, boner, kan  sakristen legliz Sacré -Coeur ti vinn tap laport kouvan ki li ti pe 
dirize, enn ti tant bazar dan lame. Dan tant la ti ena enn ti -bout bonom ki ti pe kriye parski li ti fen. Sakristen 
la ti rakonte koum a boner gramaten li ti trouv tant la lor peron legliz e kouma pret ki ti responsab parwas la 
ti fini sorti pou al donn dernie sakreman enn dimoun bien malad, li ti vinn rod sekour kote kouvan. Ser 
Charite ti fouy dan panie la pou gete si ti ena kik lenform asion lor ti -baba la. Paran ki ti abandonn ti -baba la 
pa ti ole kit okenn tras, mempa enn nom. Ser Charité ti anvi apel li Moïse me apre reflexion li desid pou apel 
li Marten  King.  
Grasa Marten , Ser Charite ti reysi viv foul -foul so promes relizie ek so en sten maternel anmemtan, ti 
permet li met dan enn kwen konfortab so memwar, enn boyfrenn ki ti mor zenn dan enn aksidan; sey bliye 
dezir pou donn nesans enn ti baba, fri so lamour. Apre bann larm dezespwar, so lafwa ti koumans dikte li 
enn lot rezonnman. Ma ler ki ti tom lor li kouma loraz ti enn tes pou get pr ofonder so lafwa, pou donn li 
posibilite met so lavi net dan lame Bondie, pou vinn enstriman sarite lesiel. Aster li ti realize ki so lamour 
pou so boyfrenn Endo -Kreol ti pou absorb tou so lenerzi. Ti p ou ena bien tigit plas pou servi Bondie. So 
entwision ti korek. Li pa ti fer sakrifis dan vid. Enn gramaten bien boner enn ti baba ti rant dan so lavi 
kouma enn rekonpans pou so devosion. Dan fon so nam li ti kone ki ti baba lor peron ti enn kado Bondie pa  
zis pou li me pou lezot ki bien bizen enn koudme pou travers siklonn. Ler seremoni ti fini, Marten  King vinn 
ver li, poz so lalev lor so fron kouma enn garson ki pe dir mersi so mama e Ser Charite ti mazinn Petit Jesus, 
frazil dan lekiri me ki enn zour po u gagn laviktwar lor lamor e pou sem lesperans ek lamo ur dan leker 
limanite. Sa ti -baba frel -frel, frazil -frazil ti finn fini gagn trant -an e ti pe koumans so saserdos. Fierte reliziez 
ek mama ti melanze pou gonfle so leker.  
Pandan tousaletan la enn lot pe r lizie ti pe fixe Marten  King. Kamini, enn zenn fam v ennset -an apepre, ti pe 
asize dan fon katedral. Li ti parmi bann envite spesial Marten  King ki ti rapel devosion ar lakel Kamini, ners 
dan Lopital Santral, ti okip li ena detrwa zan desela kan li ti tom  malad. Sa lepok la Marten  King ti fek rant 
seminer. S o brons ti frazil e li ti asmatik. Malgre so andikap li ti ena enn kapasite travay enorm. Kamini rapel 
bien sa swar kan ti amenn li lopital akoz enn kriz lasm egi. Ler li ti trouv li pou lapremier fwa , Kamini ti gagn 
enn sok. Vadire li ti retrouv so papa k an li ti dan leral. Telman zot ti resanble. Sof ki so papa ti enpe pli gro. 
Extra sa resanblans la.  
Marten  ti enn bon pasian e kouma li ti degaze enpe, vit -vit so lespri komik ti pran labar. Li ti toult an ena enn 
ti mo ki fer sourir ousa riye. Dan sa sans la li ti kontrer papa Kamini ki ti enn bouder ki ti riye zis kan li ti tap 
detrwa grog ousa kan li ti trouv bon manze lor latab.  
Depi sa zour la Kamini ti enterese ar li, pa kouma enn fam enterese ar en n zom parski Kamini pa ti enterese 
ar bann ti boug set if-setif. Dayer li ti ena so boyfrenn, enn atlet ki diriz enn jim e li ti kontan kan so gro lebra 
miskle antour li e lev li anler. Dan lizie Marten  King ti ena enn bonte, enn douser ki pran so nouritir dan 
profonder zenerozite, koumadir li ti enkapab fer d imal enn mous. Me anmemtan so regar ti montre enn 
fermte ek enn entansite ki ti fer boukou dimoun bes lizie kan li ti fixe zot. Lafors so lizie ti kapav paret 
kouma enn anbision for pou montre seki li kapav fer, pou pran revans ar lavi ki ti finn fer li si bir boukou 
imiliasion. Kan sa panse la travers so lespri enn vwal nwar blok so lelan. Enn fraksion segonn. Me bien vit 
panse pozitif repran labar.  
56 
 Kamini ti gagn l enpresion ki ena enn konfli dan so nam . Konfli ant pardon ek vanzans? Konfli ant done ek 
pran ? Pa kone!  
Enn prezans kas so reflexion. Marten  King dan so linz sivil ti pe dibout pre kot li. Katedral vid. Depi lontan 
seremoni la ti finn fini.  
- 'To pe vini tanto?'  
- 'Kotsa?'  
- 'Mo pa ti dir twa lor telefonn?'  
- 'Pa kwar mo'nn bliye. Mo kouma enn zom bi zordi. Mo'nn fer trwa sift enn deryer lot. Mank ners. Pa fasil 
mo dir twa. Minis zaze enn ta. Bann vakans pa pe ranpli. …Bon nou sanz paz. Peyna nanye mo kapav fer?'  
- 'Mo bann nouvo parwasien pe ok ip tou. Nou zwenn tanto.'  
- 'Wi! Tanto!'  
Levek ti finn donn li responsabilite parwas St Antoine dan leker kartie Afro -Kreol laba kot lipie Montagn 
Pous e komite parwas ti finn desid pou organiz enn fet pou akeyir li. Kamini ti sir ki Marten  King ti pou fer  
enn bon travay. Li ti pou dan so pla. Dan parwas St An toine zot ti ena enn fason bien spesial selebre lames. 
Vie tradision Euro -Kreol ti finn fini mont lor pie. Bann fidel, malgre rezistans lotorite dan enn premie tan, ti 
finn fer bann transformasion pou ki pratik relizion ek kiltir popiler mars lame dan lame . Saler imen ti finn 
ranplas frwader ortodox.  
Fet ki komite parwas St Antoine ti organize ti enn gran sikse. Premie fwa dan so lavi Kamini ti santi ki enn 
nouvo mannyer viv li pa zis enn rev dan limazi ner poet me enn realite ki dimoun pli dan pens pe deza 
koumans viv. Sami, so boyfrenn, ki bien sinik normalman ti les lanbians sarye li lor lezel lamizik ek partaz.  
Tou dimoun ti okipe, tou dimoun ti pe amize apart enn madam anviron sinkant an me ki paret boukou pli 
vie. Dimoun dir so latet pa ti bon. Pandan t out lasware li ti asiz dan enn kw en. Kot so lipie ti ena enn ti tant 
bazar ar enn ta sifon andan. Tanzantan li ti fouy dan tant la, tat -tat sipa ki'ete, fer enn sourir, enn sourir ki ti 
fer so lizie fi kse dan vid. Lerla dan so lizie, pou enn fraksion segon n, ti ena enn zekler laenn. Kamini ti gagn 
sok. Li ti'nn deza trouv sa regar la kikpar.  
Dimoun dan landrwa ti apel li Loryann e personn pa paret ti konn gransoz lor li. Parsi -parla Kamini ti gagn 
tipti bout l enformasion, ti sey konekte zot pou gagn enn ti konpran. Li paret ki ler li ti zanfan , li ti grandi dan 
lenor Jeriko  lor balizaz enn kartie Endo -Kreol e li ek enn zenn Endo -Kreol ti viv ansam ziska li ti tom ansent. 
Kouma li ti gagn sa nouvel la lem esan zennom ti fonn. Ki ti arive apre, personn pa ti bi en kone. Li ti fer zet 
baba la? Li ti fer enn pert? Enn kiksoz  ti kler. Depi sa lepok la so latet ti savire.  
Kamini ti get-get li tanzantan dan so ti kwen, li ek so tant bazar plen ar sifon. Bann dimou n dan parwas St 
Antoine ti donn li enn ti kwen pou viv,  ti okip li e pa ti les Minister Sekirite Sosial al met li dan lazil.  
3 
Nann ek Fatma ti dan lakwizinn pe prepar dine. Zot ti ena enn serk, enn klib enformel ki zot ti apel Disidan -
Dan-Ton (DDT), ki ti zwenn enn fwa sak mwa e sak fwa dan lakaz enn mam dife ran ki ti pran responsabilite 
prepar manze tandik ki bann lezot mam amenn gajak ek drink. Sware toultan ti fini par enn ti konser kot tou 
mam DDT ti partisipe. Lamizik ti tini bann mam DDT ansam.  
Seswar ti tour lafami Baroda pou resevwar.  
Nann ti enn Endo -Kreol ki pa ti pratik okenn relizion malgre ki li ti kwar dan Bondie. Par kont Fatma ti sorti 
dan enn fami Mizilman bien ortodox. Zot ti zwenn dan kolez kot Nann ti profeser Matematik ek Fatma ti 
profeser literatir. Bien vit enn lamour pasione e profon ti devlope ant zot e ler zot ti desid pou marye lerla 
zot ti dekouver ki kantite konfli, tansion ek violans ti pe dormi anba lasann. Sel solision se ilop e fer enn ti 
maryaz sivil kasiet -kasiet an pr ezans enn ti group kamwad ki ti donn zot foul soutien. Pou N ann pa ti ena 
okenn problem me Fatma so leker ti bien blese par ostilite so paran, par entolerans bann responsab relizie 
ki ti ekzize ki Nann vinn Mizilman. Parski zot lamour ti bien for zot ti ka pav fer fas enn sosiete ki pa ti ankor 
pare pou aksepte dimo un ki pans diferaman. Ziska ler souvan Fatma ti poz limem kestion si sosiete enn zour 
pou vremem vinn enpe pli toleran.  
57 
 Nann ek Fatma ti aste enn lakaz lor balizaz ant rezion rezidansiel dan lenor  Jeriko  ek rezion agrikol. Dan zot 
lakour zot ti konstrir en n ti orl dan lekel Nann ti pe donn leson e kot ti pe fer renion komite kartie. Zot ti 
swazir pou viv dan lakrwaze kot plizier kouran ti traverse e zot ti ena volonte pou navige malgre difikilte. 
Zot ti prefer sa ki enn lavi kot zot ti oblize abandonn zot i deal ki baze lor lamour ek liberte. Parfwa Fatma ti 
pe montre bann sign ki li trouv tousa fatigan me pa Nann. Sa pa vedir ki Nann ti pli for. Nann ti konn bliye 
problem, bes latet, fons dan nouvo aktivite. Par kont Fatma ki ti ena enn gran lafors karakter,  pa ti kontan 
zwe bliye; li ti alez selman kan li ti konpran enn problem net, san fos lizour. Akoz sa, malgre so sourir akeyan 
ek so konpreansion, tanzantan enn niaz ti kasiet briyans so lalimier.  Kan sa ti arive Nann ti prefer al kasiet 
deryer so lagazet.  
Sa swar la zot ti pe resevwar. Kan Nann ek Fatma resevwar zot ti donn zot tou.  
Ler bann envite ti pre pou koumans arive tou ti finn fini pare; Manann, zot ti garson s enk-an ti finn fini 
manze e t i pe zwe dan salon. Telefonn ti sone. Nann ti get so mont. 7 .30 p.m. Sirman Jean -Claude sa. Wi, 
limem sa. Li ti telefone ler ki li ti bizen arive pou dir ki li ti pe sorti aster. So normal sa. Jean -Claude de 
Caprin en ti enn dimoun bien spesial; pa ti ena s o segon. Li ti enn Euro -Kreol ki ti erit enn leritaz imans l or 
lakot Azur - teren, vila, biznes dan lotelri. Li ti kapav servi so larises pou grandi so lanpir par maryaz ek 
lalians finansier. Me li ti ole montre ki kapav viv enn lot manier  san bangol so le ritaz. Tou dimoun ti dakor ki 
li ti reysi. Bann konservater ti per tansion so demars vinn enn lepidemi, bann progresis ti konsider li kouma 
zot port -drapo. Me ti ena osi ki ti kwar ki so demars pa ti senser me ti plito demagozik parski de Caprin en ti 
ena e nn gran anbision pou Jeriko  kikfwa ek pou limem sirman.  
Enn zour nouvel ti fane kouma dife dan karo kann sek ki Jean -Claude de Caprin en ti desid pou marye ar enn 
zenn vev, Kamomi, ki ti pe travay dan lotel kot misie la ti aksioner pr ensipal. Madam la ti pe  travay kouma 
weytres. So mari ti mor dan enn aksidan. Li ti  ena de zanfan. Apre zot maryaz koup de Caprin en ti adopte 
trwa zanfan abandone. Mem bann nom ki zot ti donn sa bann zanfan la (Ram, Shakti, Koy -Koy) ti kouma 
enn provokasion sirtou pou bann Euro -Kreol konservater ki ti per ek mepriz li plis ki tou lezot. Me li li pa ti 
pran zot kont, ni frekant zot. Li ti swazir so prop serk kamwad, dimoun pou ki li ti ena afeksion e ar ki li ti 
santi li ena afinite.  
Pandan ki Nann ti pe koz lor telefonn, sonet ti sone. Li ti dimann Manann, so ti garson, al ouver laport. B ann 
envite ti pe koumans vini. Fatma ti desann pou ed so mari akeyir zot.  
Kouma Aziz arive , Manann galoupe, ti al sot lor so likou. Li ti kone ki Aziz, sak fwa ki li vini, ti amenn enn ti 
kado pou li. Li ti enn avoka ki ti konn boukou sikse dan so zenes ka n li ti pe defann bann viktim drwa -de-lom 
- viktim persekision, represion, britalite polisier. Me amizir letan ti pase li ti koumans pran konsians ki bann 
ki ti pe vinn get li pou ki li defann zot gratis ti pe al get lezot avoka pou bann kees kot ti ena la mone pou 
gagne. Sa ti enn pikan ki ti tas dan so lagorz. Pli tar kan so fam, Aziza, ti vinn ziz lakour siprem, li ti pran 
desizion ki li p ou aret plede an kour, fer enpe konnseltennsi, donn detrwa lektcher e devwe laplipar so letan 
pou ekrir, so veritab pa sion. Pou seswar, par exanp, li ti finn amenn enn tex pou dimann Kamomi sante.  
Kamomi ti ena enn zoli lavwa. Dayer se enpe so lavwa ki ti fer Jean -Claude grene. Jean -Claude de Caprin en 
ti rakont zot enn fwa kimannyer enn zour dan fet fendane dan lotel, lor kes ti dimann Kamomi sant enn 
sante. Okoumansman li ti refize me lorkes ek piblik ti telman ensiste ki finalman so patron direk ti bizen 
entervenir pou dimann li rann enn servis fer dimoun plezir. Timidman li ti pran enn lagitar, al dibout divan 
mikro, kou mans sante. Enn revelasion. Aplodisman. Bis. Emerveye, Jean -Claude dir Jeneral Manejer lotel ki 
li ti pou kontan fer so konesans. Zordi zo t mari ek fam.  
- Manann, les Tonton Aziz repoz enpe. Depi li'nn vini to pa finn larg li ditou.  
- Me non Fatma. Limem m o ti doz serom.  
Figir Aziza ti sanze, ti vinn enpe tris pou detrwa segonn. Apre, tou ti revinn normal. Aziz ek Aziza ti finn fini 
aksepte lide ki zot pa pou ena zanfan boner dan zot lavi maryaz. Dan koumansman zot ti desid pratik famili -
planing parski zot ti anvi prepar bien larive zot baba. Enn zour, san okenn rezon, lor deziem lane maryaz, 
Aziza dir Aziz ki li anvi enn ti baba aste r. Zet pilil. Me pa nanye mem. Sak mwa kan ti ler pou li gagn so reg 
tansion monte. Ler reg vini , depresion ti swiv. Enn grama ten, apre enn ti peryod stabilite, ar enn gran sourir 
Aziza ti anons li ki li kwar li ansent. Ler Aziz dir li si li'nn fer enn tes  groses, li dir so mari ki li pa kwar ki sa 
58 
 neseser pou lemoman. Dousma -dousma so lekor koumans sanz form. Aziz trouve ki so f am ti pe vinn pli 
zoli. Normal! Li ti regagn konfians dan limem. Lor trwaziem mwa, dapre zot kont, zot ti al get enn zinekolog, 
meyer ki ti ena dan Jeriko . Ler li ti koumans konsilte Aziza, so figir ti montre enn ti tras sirpriz ek etonnman 
me kouma tou ba nn bon profesionel, zinekolog la ti konn kouver so santiman. Pli tar pandan ki Aziza ti pe 
abiye li fer enn ti sign Aziz pou swiv li dan so biro. Groses nervez. Kouma pou dir sa Aziza?  
- Manann, finn ler pou to al dodo, mo koko! Bann envite pe gagn fen.  
- Pa pe gagn somey, papa.  
- Nou'al dan to lasam. Mo pou rakont twa enn nouvo zistwar.  
- Ale rait!  
- Eskiz mwa vouzot. See you anon. Dir bonswar tou dimoun.  
- Bonswar tou dimoun.  
- Donn mama enn ti dou, mo gate.  
- Bonswar mama siro. See you anon. Eh 'Pa! Ki v edir sa?  
- Dimann to mama dime gramaten. Li ki exper dan Shakespeare.  
Pandan ki Nann ti pe okip Manann, Fatma ti get enn kou si to u bann envite, bann DDT, ti korek. Ver Dr 
Siram Ratnam ti vid. Siram ek so boyfrenn bwar diven rouz. Fatma plen zot ver, pas e nn pla gajak, al asiz ant 
zot de. Fatma ti ena enn afeksion spesial pou Siram ek Ayoun ki ti finn desid pou viv zot sexialite dife ran ar 
boukou natirel, san konplex. Li pa konpran kifer me dan zot prezans li ti santi li an sekirite, vadire zot 
konpran nati relman santiman profon enn fam, angwas femin en. 
- 'Koumadir lapli pa'le tonbe ditou' Fatma dir.  
- 'Ayoun pa fer ase lapriyer, akoz  samem' Siram azoute.  
- 'Si ekout nou bann dirizan' Ayoun dir, ' Jeriko  ti bizen vinn enn gran pagod, enn gran katedral, enn gr an 
shivala ek enn gran kovil anmemtan.'  
- 'Koz ar to Premie Minis, Ayoun.'  
- 'Fatma, enn pert -tan. Plis nou bann politisien perdi pie plis bann lider obskirantis ogmant presion lor zot 
ziska ki diskour relizie ek politik koumans resanble.'  
- 'To enn depite  Ayoun.'  
- 'Pa pou lontan.'  
- 'Si tou bann ki kapav bar zot dekouraze ki pou ariv nou pei? Fondamantalis pran partou.'  
- 'Mo'nn fa tige al kont kouran.'  
- 'Zot finn tann dernie nouvel? Sa verminn Dharam Raj finn reysi pran sou so kontrol , asosiasion pli 
enportan bann Endo -Kreol', Siram dir. 'Aster li pou fors gouvernman vot bann lalwa pou konsolid pouvwar 
Endo -Kreol e anmemtan krez fo se ant bann diferan etni.'  
- 'Bann depite kouma Ayoun pa kapav fer nanye pou anpes sa?'  
- 'To trouve Fatma, lontan mo ti kwar ki Premie Minis ti kont tousa me so lame anba ros. Fos! Mouvman 
fanatik zwe dan so faver, li ankouraz li, itiliz li anba -anba. Se sa laverite. Me li enn koulev ki konn zwe so fim. 
Parkont mo pa dakor ki Dharam Raj enn verminn. Grasa li, bann notab Endo -Kreol iltra -konservater finn 
zwenn tase.' Ayoun explike.  
- 'Mo pa bien konpran zot bann zistwar politik me mo santi ki zot bann zom, zot konplik tou. Si ekout zot, 
koumadir peyna okenn lespwar pou gagn linite dan Jeriko ,' Fatma azoute.  
- 'Mo pe koumans kwar k i sa koze linite la li enn slogan vid,' Ayoun dir.  
- 'Ala Ayoun pe rekoumans rekonstrir so lemonn sinik,' Nann dibout kot laport, dir zot.  
59 
 - 'Mo kwar enn loto finn arete,' Fatma ti dir.  
Deor ti tann tapaz laport loto. Anfen Kamomi ek Jean -Claude ti finn a rive. Ti kapav pas atab aster. Nann ek 
Fatma ti al deor pou akeyir nou de retardater.  
Apre dine, Aziz ti al asiz kot Kamomi, donn li enn kopi so nouvo poem.  
- ' To konn 'A tavern in the town', enn folksong Irlande mo kwar?  
- 'Wi, to'nn deza sant li enn fwa  …. 'Adieu kind friends, adieu, adieu, adieu, adieu  …' 
- 'Wi samem! To kapav sant sa tex la lor lamizik sante Irlande la?'  
- ' Nou sant li ansam. Pou pli fasil'  
- 'Rayt!'  
- 'Mo get li enn kou.'  
SALAM!  
Laba dan enn bout lesiel ble, lesiel ble  
mo gran lamour  pe atann mwa,  atann mwa  
dan enn tavern kot rom ek gajak bon,  
ansam nou pou soul nou bontan.  
Orevwar mo bizen ale,  
pa les salam fer zot plore,  
nou konn bien sakenn pou pran so prop sime,  sime.  
Salam, salam, salam, salam tou kamarad,  
Mo gran lamour pe apel mwa, apel mwa,  
mo'nn kol mo nam  
lor kouvertir mo  liv, 
mo sir mo bann zanfan pou swiv.  
 
Kifer to morbid koumsa? To malad?  
- 'Li pa otobiografik. Souvan -souvan bann sante 'pub' lepok etidian revinn ar boukou nostalzi e mo koul zot 
dan enn moul lokal.'  
- 'Lokal ousa Aziz?'  
- 'Aziz, to pa ankor dir mwa to l entansion,' Jean -Claude ti enteronp zot.  
- 'Mo pa'nkor diskit sa ar mo Premie Minis,' Aziz ti badinn ar li.  
- ' To'si to kouma Ayoun. Anpandan lor lalev so Premie Minis,' Jean -Claude ti dir li, klerman dan so  moud 
manzer krann. 'Kan zot pou vinn endepandan?'  
- ' Nou pe atann twa pran pouvwar.'  
Jean -Claude ti larg enn gran riye, enn riye jenwinn ki ti sorti dan fon so lestoma, vibre so lekor antie dan enn 
melanz foutan ek senserite koumadir li ti pe dir dimoun otour ki ler li ti paret pe badine li pa ti pe badine 
ditou e ler li ti paret serye anfet li ti pe badine. Akoz samem ena dimoun ki panse ki li ti ena enn proze sekre 
e ena lezot ki ti panse ki li ti blaze. Li vre ki Jean -Claude ti ena bann lide kler e koe ran lor seki li ti kwar 
neseser pou am elior kalite lavi e amenn devlopman entegral anmemtan. Me pou lemoman li ti kone ki bann 
kondision pa dan so faver. Bann kouran sekter , ki ti pe kas lelan devlopman , ti ankor tro for; regar paseis ti 
pe eklipse realite , ti pe anpes desir vwal ilizion. Sa p a ti pou kontinie lontan, Jean -Claude ti panse. Bann 
miray andan Jeriko  ki ti pe kas konte progre ti pou, kontan -pa-kontan, grene. Jean -Claude ti sir kouma lasir 
ki li ti ena rezon; ki li ti bizen defris teren, binn la ter e sem lagren pou lemoman. Bann mir ay pou grene me 
pou lemoman ti bizen prepar nesans nouvo lavi. Bann ki ti pe tranp dan lasos fondamantalis, ki ti pe fouy 
later pou rod rasinn ansestral, enn zour pou trouv kler parey kouma St Paul lor larout Damas. Je an-Claude 
so lafwa dan limanite pa ti ena limit. Samem ti so lafors. Sinon li ti pou vinn sinik ek tris kouma Ayoun.  
60 
 Kouma sak fwa, enn ti seans lamizik ti konsolid zot lamitie ar mazik armoni. Alafen Kamomi ti sant 'Salam' e 
dousma -dousma zot tou ti rant dan sawal. Lakor, tan ek ton ti tini z ot ansam dan enn lelan lamitie ek 
lamour kot lamor nepli ti fer per. Plis zot sant refren la ansam, plis Kamomi konpran kifer Aziz ti ekrir sa 
sante la. Sa ti enn sante lamour ek lespwar.  
4 
Enn delegasion bann notab En do-Kreol ki ti kontrol Gran Sosiete En do-Kreol (GSEK) ek ki ti finn trouv 
pouvwar sap dan zot lame, tom dan lame Dharam Raj, ti al get Premie Minis pou tom dakor lor enn stratezi 
pou repran kontrol sosiete la. Pou sa bann notab la, sa li ti endispansab par ski lien ant pouvwar politik ek 
kontro l sosiete la ti bien sere. Li pa ti enn sekre pou personn ki bann gran desizion ti pe pran, pa dan kabine 
me dan komite elit ki diriz komite santral GSEK.  
Dharam Raj ti grandi dan rezion agrikol lesid. So papa ti mor a van so nesans e so mama ti oblize al t ravay 
dan plantasion legim pou elve so garson. Li ti enn garson entelizan ek debrouyar ki ti finn reysi bien so 
lekolaz malgre so povrete ki sa lepok la ti enn gran andikap parski lekolaz pa ti gratis. Bien vit bann no tab 
Endo -Kreol ti dekouver so talan or ganizater ek so don orater. Eleman koumsa ki zot ti bizen pou asir zot 
ezemoni. GSEK ti adopte li, donn li enn travay permanan dan sosiete. So pozision ti permet li, dousma -
dousma, rant dan roulman ek sekre sosiete la e bien vit li ti vinn endispansab pou lavi GSEK. Parmi bann 
notab, sirtou bann ki ti apartenir kars siperyer, ti ena boukou ki ti mefie li parski limem li ti sorti dan enn 
kars mazoriter, mem kars ki fabrik Premie Minis e zot ti kone afinite ki ti ena ant sa de la ti repoz lor 
solidarite kars.  Premie minis Jeriko  ti enn bebet politik entelizan, ki ti konn itiliz lafors ek febles dimoun, 
adverser kouma alye, pou res opouvwar. Ler li ti santi ki bann notab, elit GSEK, ti pe vinn tro gourma, li ti 
ankouraz Dha ram Raj, anba -anba ti fer so lakot mon te pou ekilibre bann diferan lafors ki li ti pe servi pou 
miskle so pouvwar. Boukou dimoun ti admir so lentelizans politik me regrete ki li servi li zis pou konsolid so 
pouvwar personel me pa pou amenn devlopman ek reg le bann problem ki souvan ti pe blok d evlopman 
entegral Jeriko . 
- 'Premie Minis, pa kapav les enn bachara vinn reprezantan bann Endo -Kreol Jeriko !', sef delegasion G.S.E.K  
ti koze ar saler. 'Enn veritab laont.'  
- 'Ki mo kapav fer? Li finn eli antetdelis da n enn eleksion ki zotmem ti deklar demokratik.'  
- 'Nou ti kwar ki li ti pou mars dapre nou tradision. Me lotorite ek pouvwar finn mont dan so latet. Aster li 
pe fer dimoun kwar ki nou, bann ansien, nou bann foser ki finn prostitie pirte kiltirel bann Endo -Kreol; ki 
nou finn get zis n ou pos ek nou fami; ki nou pa finn fer nanye pou ki bann Endo -Kreol gagn enn pli gran 
pouvwar ekonomik. Tousala fos! Fos!'  
- 'Me ti -dimoun kwar li, zot swiv li, sarye li lor zot zepol,' Premie Minis ti mirmire ar enn sourir.  
- 'Bann ti -dimoun se bann manze r kaka,' enn lot manm delegasion ti large dan enn lavwa grav vadire li pe 
resit enn mantra.  
- 'Res trankil Bay Pagla, pa koz n enport,' sef delegasion ti ramenn li alord.  
Premie minis, kouma tou politisien malen, ti profit lokazi on pou enpoz so lotorite. Li  ti fer zot bien konpran 
ki kouma enn demokrat li pa kapav aksepte ki tret ti -dimoun kouma manzer kaka. Sa li ti enn latitid 
reaksioner. So papa, ofisielman 'Père de la nation', ti donn ti -dimoun drwa vote parski li ti kwar dan sazes 
popiler kan bann ki ti  kont ti pe dir ki li ti pe met enn razwar dan lame zako. Amizir li ti koze, li ti santi ki 
kantite so bann enterlokiter ti pe krake. Ler li ti santi ki aster zot ti pou manz dan so lame li ti dimann zot ki 
dapre zot ti bizen fe r pou chek ek kontrol lafors  Dharam Raj.  
- 'Premie Minis, li finn vinn tro for. Li pe servi relizion pou kraz tou so adverser. Li fer pelerinaz, li ofisie 
seremoni reliziez koumadir li ena tit 'swamiji'. Li pe kas lotorite bann pret klasik. Li dir zot bann  ignoran ki 
pa konn bann tex  sakre, ki rabas bann parol aprann par ker, ki anpandan ar ritiel etc. etc.,' sef delegasion ti 
azoute dan enn ton kot li pa ti pe revandike me kot li ti pe plito sipliye.  
- 'Li ena enpe rezon, non,' Premie Minis ti dir koumadir  li ti pe koz ar limem.  
- 'Wi me ki li ete li pou vinn kritik so siperyer. Li bliye tou seki nou'nn fer pou li. San nou li ti pou enn nwar 
touni. Zordi li pe deklar bay! Nimakarram la!  
61 
 Klerman zot ti pe panik. Premie minis ti dimann zot ki zot ti pe propoz e pou fer. Zot ti panse ki ti bizen 
koumans enn operasion fann labou. Zot ti rakonte ki mem so nesans ti enn mister parski li ti ne dis mwa 
apre lamor so papa.  
5 
Per Mart en King okoumansman ti bien trakase tansion li pa reysi fer so travay kouma bizen sirt ou ki depi 
enn bon bout leta n tansion ant Endo -Kreol ek Afro -Kreol ti pe monte. Toulede kote ti ena bann meter 
choula. Dan parwas St Antoine ti ena enn lider politik ki ti pe koz enn langaz kri, plito enn langaz ki dir 
laverite kri -kri.  
Tou dimoun ti reko net ki li ti ena enn gran ka pasite travay, ki li ti ena enn entwision politik ki ti permet li 
souvan pran bann pozision ousa desizion riske e answit mark pwen e tir so kanet dan zwe me depi enntan li 
ti pe mars lor enn lakord red danzere; danzere pou li, d anzere pou Jeriko  sirtou. Si tiasion sosial dan Jeriko  ti 
pe pous bann Afro -Kreol dan so lebra - povrete, exklizion, rasism. Fanfan Tabardenn ti kwar ki Bondie ti 
donn li enn mision. Kouma Moïse li ti pou gid so lepep, tir zot dan geto Lamer Rouz pou amenn zot dan vale 
Mozanbik, nouvo  Terre Promise. So parol kri me kler ti pe fer boukou leker Afro -Kreol vibre. Me seki li pa ti 
kone se ki ti ena bann tazar ki ti pe mont dadak lor so ledo.  
Parmi bann Afro -Kreol ti ena bann ti -bourzwa sirtou ki ti konn servi si tiasion la pou zot lavansman  personel. 
Tanzantan zot ti servi enn ti slogan favori Fanfan Tabardenn pou negosie enn nominasion ousa enn 
promosion e kouma zot  ti gagn zot bout zot langaz revandikatif ti tengn dan zefor pou gagn seke dan loto 
Euro -Kreol. Pa zis bann ti bweter, roder bo ut ki ti pe explwat sitiasion la. Pou Dharam Raj ek bann dirizan 
Gran Sosiete Endo -Kreol (GSEK) sak mouv Fanfan Tabardenn ti donn pretex pou konsolid zot pouvwar rasis. 
Fanfan ti pe fer zot zwe me li ti enposib pou li pou fer ot reman. Premie minis so kote ti trouv sitiasion la 
ideal pou amenn so politik 'divize pou dirize'. Depi koumansman li ti ouver enn lalign kominikasion ar 
Fanfan parey kouma li ti pe fer ar Dharam Raj. Plis sa de la ti met choula, plis Premie Minis ti gagn l espas 
pou manevre. Bann manm  Disidan -Dan-Ton (DDT) souvan ti pe poz zotmem kestion komie letan ankor 
Premie Minis pou kapav kontinie navige dan lapas danzere san enn zour tas dan brizan. Jean -Claude de 
Caprin en so mouvman pou enn nouvo kiltir politik ek en n nouvo politik kiltirel ti res marzinal parski li ti 
boukou pli fasil gidi -gidi santiman tribal ek reflex primer ki fer dimoun servi limazinasion pou envant enn 
nouvo lavi. Me kouma enn poet li ti pe fann sema ns avek lespwar ki nouvo lavi ti pou trouv enn  zour so 
kwen lesiel ble pou zerme.  
Sa lane la lapli ti refiz tonbe e ti koumans mank freser pou kalme lespri sofe. Per Mart en King santi ki si 
personn pa fer kiksoz pou met fren ar ostilite ki ti pe devlope an t Afro -Kreol ek Endo -Kreol enn sitiasion 
danze re ek enkontrolab ti kapav lev so latet e anbras destriksion ar lapeti. Anpremie li ti kontakte so prop 
siperyer yerarsik me bien vit li ti gagn konpran ki lespri yerarsi legliz ti finn fini paralize par so pro p listwar, 
enn listwar domine par Euro -Kreolit e, par bann pozision reaksioner kan ti bizen pran pozision lor abolision 
esklavaz, lor emansipasion bann esklav salarye Endo -Kreol, lor aprofondisman demokrasi, lor devlopman 
enn kiltir Jeriko n, lor tadiksion L abib, lor nesesite rekonet drwa bann fam, lor kreasion nouvo ritiel plis 
adapte ar realite. Souvan -souvan Per Mart en King ti dir zot fer zot mea culpa, dimann pardon e pran nouvo 
sime. Me zot pa ti fouti. Koumadir pwa lepase kouma enn boule ti pe anpes zot  naze dan dilo difisil, ti pe ris 
zot dan fon.  Parski so siperyer pa ti pe kapav azir dan bon direksion, Per Mart en King ti desid pou azir dapre 
so prop lespri. Avek led Kamini ek Sami li ti reysi rant ankontak ar Dharam Raj e dousman -dousman ant so 
de zom  la kouran ti koumans pase. Me pli difisil se fer Dharam Raj ek Fanfan Tabardenn zwenn mem si 
sekretman sakenn ti ena enn ti admirasion pou so rival. Anplis sa de la ti ena boukou ankom en. Mem 
manier panse, mem regar lor zot adverser, mem mefians vizavi le zot. Zot toulede ti ena santiman ki zot lor 
later pou fer travay Bondie, gid zot pep kont 'lotla' ek kont bann 'tret' ki nek  ti get zot bout e zame ti pans 
bienet ti -dimoun. Zot regar lor realite ti telman senp ki zot  ti enkapab devlop enn stratezi korek k i ti kapav 
devlop sitiasion dan bon sans; ki z ot ti enkapab fer lalians korek ki ti kapav mobiliz enn lafors nasional pou 
ranvers bann klwazon, deblok sitiasion e permet Jeriko  al ver so nouvo renesans. Tou ti pou diferan si dabor 
zot ti zwenn pou ouver en n lalign kominikasion e answit - sa ti pou enn  mirak - koumans partaz 
lenformasion ek lide ar bann DDT ki mem si zot ti enn ti group, zot ti ena enn gran kapasite vinn ar bann lide 
zenerater. Me malsans pou Jeriko . Bann baryer enbesil ti pe anpes dimoun va lab zwenn.  
62 
 Jean -Claude de Caprin en so kote tan zantan ti zwenn Dharam Raj, Fanfan Tabardenn ek Per Mart en King me 
separeman. Zame ansam. So rev se form enn lekip ar zot lor enn proze kler me li ti kone ki sa li ti preske 
enposib. Kat dimoun, kat vizion dife ran, kat kiltir diferan. Me so rankont ar zot,  mem separeman, ti pe 
permet lide ek l enformasion sirkile par prokirasion e lantman, kouma enn ti kout ros dan enn basen dilo, ti 
pe amenn tipti sanzman. Ti kou ti kou touy loulou, Jean -Claude de Caprin en ti pe  panse.  
Apart ennde dimoun ki ti pe rod enn no uvo sime pou Jeriko , laplipar dimoun dan sa pei la ti pe kontinie bat -
bate dan routinn, vadire malgre lasesres, malgre tansion ek konfli, Bondie spesial Jeriko  ti pou bar tou gorl. 
Eski bizen katastrof pou dimo un sanze?  
6 
Kamini ek Sami ti pe rilax dan sal on, divan televizion. Zot toulede ti finn gagn enn lazourne fatigan e Kamini 
sirtou ti paret plis afekte. Pa zis ti mank ners dan lopital; pa zis ki li ti finn pran serten responsabilite travay 
sosial me aster li ti bizen sarye enn nouvo lavi dan so vant. Li ti finn kal so lekor bien dan so sofa, so de lipie 
lor enn pouf e san konsantre li ti pe les bann zimaz ek son televizion traverse san port vreman atansion. Li ti 
santi li toultan dan bien kan li ek Sami ti ansam malgre ki li ti legalman marye ar enn lo t fam e ki li ti ena 
zanfan ar sa fam la. Kamini ti bien sagren Sami ki ti bizen diviz so lavi ek so letan ant so fami legal ek so 
lamour veritab; toultan li ti pe bizen fer fas konfli, koze foutan, koze dezagr eab. Zame li pa ti finn dimann 
Sami divorse po u marye ar li parski li pa ti ole ki zanfan soufer parski adilt ti ena problem. Kamini kone ki ti 
ena enn ta komanter malsen lor li; dan Jeriko  dimoun ti kontan fann labou lor dimoun ki ti pans ousa viv 
diferam an. Li pa ti pran zot kont parski li ti kone k i li li ti anvi, ki li li ti pe fer. Bann palabrer biento kan zot ti 
kone ki ti li ans ent pou dir li ti finn met enn lak pou may boug la. Les zot koze ! Kamini ti kone kouma sa ti 
finn arive e kifer li ti finn d eside pou gard baba la mem kan li ti ena tou f asilite pou fer enn avortman. 
Avorte ousa pa avorte ti so drwa ek so desizion. Li ti pran desizion pou gard ti baba la. Li ti lir parla ki enn 
zour enn Joshwa pou vini pou fer miray, ki ferm dimoun dan kazot, grene. Kikfwa baba, ki ti dan so vant, sa 
Joshw a la sa. Dan so lavi kan ena pou pran bann gran desizi on Kamini ti prefer fer konfians so entwision ki li 
ti konsider kouma enn form l entelizans siperyer. Li ti toultan refiz lozik frwa ki ti koupe -transe kouma enn 
masinn. Dan entwision ti ena saler, santi man natirel. Li ti kone ki parfwa zekler la ti finn fe r li perdi so lekilib 
me laplipar fwa ziska ler , li ti finn gagn rezon fer konfians so entwision. Sami ti finn sanz kanal pou get so 
match foutborl. Kamini pa maynn. Mem si okoumansman foutborl pa ti en teres li, li ti fer enn zefor pou sey 
konpran zwe la p arski sa ti pou permet li ek so bieneme gagn ankor nouvo experyans ansam.  
Kikenn ti finn pez sonet laport santral.  
- 'Kisannla sa kapavet, salerla?' Kamini ti koz ar limem.  
- 'Pa bouze! Mo pe al ouver.'  
Sami ti retoune ar Dharam Raj.  
- 'Mo pe deranz zot?' enn lavwa timid dimande. 'Kouma mo ti pe pas par la , mo'nn pans vinn pran to 
nouvel.'  
- 'Ram! Ala enn zoli sirpriz! Rantre, asize. Chachi bien?'  
- 'To kone, toultan douler parsi, douler parla. Apart sa kapav debrouye.'  
- 'To bwar kiksoz? To'nn fini m anze?' Sami ti dimann li.  
- 'Korek sa! Pa pran traka.'  
- 'Lor vites mo prepar enn sannwich,' Sami ti dir. 
- 'Non les li, mo pa fen.'  
- 'Ram, to ena problem pa vre?' Kamini ti dimann li.  
- 'Pa vreman … me … an fen lavi sa.'  
- 'Kapav ed twa?' Kamini ti dimann  li. 
Li ti ezit enn tipe e timidman li  ti koumans koze. Okoumansman li ti tatone me amizir letan ti pase so langaz  
ti vinn pli kler ek pli koeran. Me ti ena boukou egrer dan so manier koze. Li ti panse ki ban n dimoun pou ki li 
63 
 ti finn fer boukou sakrifis, ti pe fons kouto dan so ledo. Bann notab dan GSEK ti finn koumans enn kanpagn 
fann labou lor li, lor so mama. Li ti ne dis mwa apre lamor so papa.  
- 'Degelas! Fer gagn vomi.' Dharam Raj ti dir.  
- 'Pa pran zot  kont, Ram. Pa pran kont.' Kamini ti dir pou kon sol li. Li ti kone ki so kouzen ti pe soufer. 
Dharam Raj, gran maniganser ki ti abitie roul konsiderasion politik lor santiman, ti pe dekouver frazilite 
leker imen.  
- 'Kouma twa ek Sami fer?'  
- 'Ki zafer?'  
- 'Tou sa koze ki ena lor zot pa fer zot sagren?'  
- 'Nou ti ena pou swazir ant nou lamour, nou liberte enn kote ek met lor balans palab ti lespri. Nou'nn 
swazir nou lamour ek nou liberte. Si to sir ki seki to pe fer ek seki to bizen fer dan lord, 'carry on'. ' 
- 'Kouma pou kone?'  
- 'Les to leker koze,  Ram.  To leker.'  
- 'Kam, mo nepli sir nanye. … Ki ti ariv mo mama?  
- 'Pa relev lemor. Bliye lepase! Nou get .. .' 
- 'Mo'nn ne dis mwa apre lamor mo papa. Explik mwa ki ti arive.  
Mama Kamini ti rakont so tifi ki ti ariv so ser ek belser anmemtan parski de ser ti marye ar de frer. Apre 
lamor so mari li ti bizen rod enn travay. Enn planter Endo -Kreol, atire par bote enn zenn vev, ti ofer li travay 
dan so karo, e ti profit lokazion pou viol li. Li ti tom ansent. Li sey kasiet laverite e ler laverite vinn okler ti 
tro tar pou fer kiksoz. Dharam Raj, latet bese, ti ekout zistwar tris ek violan ki ti finn mark so desten. So lizie 
ti larme me vit li ti efas soufrans lor so figir pou fer koumadir li pa ti afekte. Sa kout ros dan basen so lavi ti 
pe trouble so regar, met br ouyar dan so vizion, kas resor so konfians. Li ti get Kamini ek Sami. Zot lekontrer 
tou seki li ti touzour panse e sa swar la se dan lonbraz zot boner ki li ti finn vinn rod enn ti soulazman. 
Samem kontradiks ion lavi? Selman bien -bien vit reflex politik ti  repran labar. Li ti bizen manz ar bann salo ki 
ti pe trenn li ek so mama dan labou.  
Kamini ti get figir so kouzen ki ti pe sey met lord dan so lespri. Drol ki kantite li ti resanble Per Mart en King. 
Mo kwar sa bann zom la zot tou parey, li ti panse. Zot t i sote -pile enn ta zis pou kasiet zot febles. Sakenn ti 
santi li ena so mision ki Bondie ti finn deside pou li e apartir sa moman la zot ti kraz tou lor zot sime pou 
reysi zot mision. Lavi sirman ti pli senp ki sa. Li ti pas lame lor so vant. Li ti rapel k i li 'si pa ti diferan. Li pa ti 
finn fini deside ki so Joshwa pou vinn kas klwazon dan kazot limanite ? Finalman sakenn ti bizen so mision 
pou ki lavi gagn enn sinifikasion. So kouzen ek Sami ti finn al dan l akwizinn pou prepar enn ti manze pou zot 
envite sirpriz. Ki zot ti koze kan zot ti ansam? Sami, enn metis Afro -Endo-Kreol, pa ti dakor ditou ar Dharam 
Raj me li ti panse ki li napa ti ler pou tir lay. Dan lavi nou lir sesi, nou lir sela; nou tann sesi, nou  tann sela; 
nou kwar sesi, nou kwar sela. Enn zo ur enn kout sek tou vinn som e ler nou resey fokus, realite paret enn 
lot manier. Dharam Raj, sa mons, sa verminn dapre serten dimoun, li ti enn imen frazil finalman, parey 
kouma Fanfan Tabardenn. Sa de la za me ti zwenn me kan konn zot bien lerla nou reali ze ki kantite zot ti 
parey. Lor la li ti dakor ar Per Mart en King. Kikfwa li li ti pou kapav fer zot zwenn. Kikfwa nek ti bizen atann 
so ler arive.  
Telefonn ti sone. Per Mart en King ti pe rod koz ar Kamini. L oryann malad. So lafiev pa ti pe bese. Bien bize n 
amenn li lopital. Eski Kamini kapav fer avoy enn lanbilans? Lanbilans, salerla? Li koz so problem ar Dharam 
Raj. Li propoz pou al pran li dan so loto, amenn li lopital. Enn gran letour? Pa fer nanye. Zot to u rant dan so 
loto, pran direksion parwas St Ant oine.  
Kouma Kamini ti get Loryann li ti realize ki sitiasion la ti grav. Peyna letan pou perdi ! 
Lelandime li ti al travay boner pou pran nouvel Loryann. Li ti pas enn move lanwit me gramaten li ti pli kalm. 
Paret ki li ti pe koumans refer. Ners ansarz dir ki li ti rod so tant tout lanwit. Kamini get li lor so lili lopital, 
meg, setif, so lazou rantre ek so lizie dan  fon koumadir lafiev la ti finn bril preske tou lavi ki ti reste dan enn 
64 
 lekor kraze par enn des ten atros. Li ankor ti pe pe rod so tant. Kamini ti fer avoy nouvel. Pe avoy kikenn ar 
tant la. Kamini ti vinn pre ar li, ti trap so lame koumadir san lavi, pre ske fre. Enn ti sourir mosad ti tras enn 
regar rekonesan, parey kouma seki ti ena dan enn pase p a tro lwenten lor lalev Per Mart en King ler li ti reysi 
travers enn kriz lasm ki ti kapav touy li. Koumadir tristes, rekonesans, angwas ek koler ti melanze e sa kenn 
ti tir so kote anmemtan. Sa lavi la pa ti fasil, Kamini ti panse.  
Enn semenn pli tar ler li  ti gagn so desarz, komite parwas St Antoine ti avoy enn loto vinn sers li. Kamini ti 
lib. Li ti desid pou akonpagn Loryann pou asire ki li gagn tou swen ki ti neseser. Legliz Sakre -Coeur ti lor zot 
sime. Amizir loto la apros legliz, Loryann ti koumans azi te e ler ariv divan legliz li ti ser so tant kont so lekor 
vadire kikenn ti pe rod ras sa ar li. Kamini ti poz so lame lor zepol Loryann, ti souy transpirasion lor so fron, 
ti donn li enpe dilo pou bwar.  
7 
Depi plis ki enn an , lapli, veritab lapli ki rafre si later ek ranpli rezervwar ek nap -do souteren, pa ti finn 
tonbe. Dousma -dousma panik ti koumans rant dan latet ek leker. Amizir later sofe, latet 'si ti pe so fe. 
Toulezour bann lagazet ti raport bann ensidan kot tansion ti pe monte parski dilo manke.  
Kote gouvernman ti pe koumans tann koze lor gran -gran proze spektakiler. Pou bonbard niaz, pou desal 
dilo lamer, pou enport aisberg. Plis proze la ti spektakiler, plis dimoun ti eksite e plis lakot gouvernman ti 
monte.  
Bann sef relizie, zot kote, ti pe servi sitiasion la pou fer dimoun santi ki zot koupab. Lapli pa ti pe tonbe 
parski Bondie ankoler. Ti ena tro boukou pese lor later. Ti bizen fer plis lapriyer, plis sakrifis.  
Lasesres la ti pe koumans montre frazilite sosiete Jeriko . Verni ti pe krake. Boukou d imoun pa ti pe konpran 
kifer serten rezion ti pe gagn dilo foul -foul pandan ki dan lezot rezion robine ti sek net. Landrwa ki ti plis 
dan douk ti  dan les, sirtou kot lipie Montagn Pous. Li ti kler ki bann fonksioner koronpi ek rasis ti pe servi sa 
sitiasio n la pou fer zot dominer. Mem bann kamion -sitern ti gagn pann zis zour ki ti bizen amenn dilo dan 
kartie Afro -Kreol. Pou Fanfan Tabardenn ti enn sitiasion ideal pou fer dimoun pran konsians seki ekziste vre -
vre deryer diskour lor armoni ek linite dan nasio n larkansiel. San kasiet deryer zoli koze li ti pe kondann 
pratik rasis dan pei Jeriko . Mem Dharam Raj ti oblize konstate ki diskriminasion ti pe  file partou e bann gran 
viktim ti bann Afro -Kreol. Me bann politisien ti enkapab fer kiksoz parski zot ti vinn  otaz bann fonksioner ki 
ti ena veritab pouvwar. Zot ti vinn exper lor servi laparey leta pou fer seki zot anvi.  
Enn gramaten Jeriko  antie gagn s ok. Zot aprann par lagazet ki lapolis ti finn aret Fanfan Tabardenn parski li 
ti pe servi enn langaz ki ti kapa v amenn divizion ek dezord rasial dan pei. Per Mart en King ti sey gagn kontak 
ar komiserd'polis pou kone ki ti finn arive me sak fwa enn lavwa re ponn ki komiserd'polis okipe. So kote 
Dharam Raj ki ti trouv sa mouv la danzere ti telefonn Premie Minis ki dir  li ki li pa ti okouran. Vre? Fos? Eski 
ti finn ariv enn sitiasion kot pouvwar ti finn sap dan lame Premie Minis pou tom dan lame komiserd'polis ek 
bann sef fonksioner? Eski Premie Minis ti finn vinn prizonie GSEK?  
Dan lari, dan bazar, partou dan Jeriko  ti pe santi enn latmosfer ensekirite ranpli ar mefians. Enn ti letensel  ti 
kapav met dife dan langka. Laverite, demi -laverite, rimer ti pe koumans melanze. Enn kokteyl plis danzere ki 
kokteyl molotov. Moud pa ti bon dan pei. Dimoun ti koumans vinn enpasian; tipti zafer ti pe gonfle andeor 
kad. Bann manm DDT ti zwenn plizier fwa pou pas anrevi sitiasion e gete ki ti kapav fer. Ayoun ti dir zot ki li 
kwar ki prosesis demokratik ti finn fini fware; ki Premie Minis ti finn fini perdi pie; ki li ti espere ki okenn  
katastrof pa ti pou vinn devir tou anbalao. Jean -Claude ti panse ki ti bizen tou bann lafors zwenn pou relans 
prosesis demokratik me anmemtan li  ti kone ki ti finn deza tro tar. Ki ti pou arive?  
8 
Tantinn Bagya li pa ti vreman so tantinn me kikenn ki Kami ni ti kontan kouma enn segon mama, plis kouma 
enn mama spiritiel ki ti toultan ed li tras so sime andeor lapis routinn. Tanzantan zot ti zwenn sw a kot 
Kamini, swa kot Tantinn Bagya. Dousma -dousma Kamini ti realize ki sak fwa ti ena enn sitiasion konplike 
swa li ti trouv limem kot Tantinn Bagya ousa Tantinn Bagya ti paret divan so laport. Depi detrwa zour li ti pe 
gagn anvi manz trip dan gropwa ek f arata e kouma mirak Tantinn Bagya ti arive ar so tant. Ladan ti ena kari 
trip dan gropwa, farata, aplon ek paya son, tou seki Kamini ti kontan manze me ki li pa  ti konn prepare.  
- 'Mo kone to kontan manz sa. Aster kouma to anvwadfami mo sir to ena sa kalite  anvi la.'  
65 
 - 'Ou lir dan mo lespri Tantinn.'  
- 'Normal! Tomem tifi ki lavi ti donn mwa kan lanatir ti pe refiz les mwa vinn mama. Tifi, ti garson?'  
- 'Mo pa'nn sey kone.'  
- 'To ena rezon. Seki Bondie done samem. To finn fini swazir nom?'  
- 'Joshwa.'  
- 'Si enn tifi?'  
- 'Pa kone. Kikfwa Mart inn.' 
- 'Mart inn? Kifer?'  
- 'Pa kone. … Enn zoli nom non?  
Kan zot ti koumans koze, zot ti ale mem san realize letan ki ti pe pase. Kouma zotmem zot ti kontan dir, 
garni robine koze ti fware.  
- 'Twa ek Sami zot pa pou marye  pou donn zanfan la enn fami?'  
- 'Pa neseser Tantinn. Apre, sitiasion pa permet.'  
- 'Zanfan pey pese paran.'  
- 'Kifer ou dir sa?'  
- 'Enn vie zistwar.'  
- 'Ki zistwar?'  
- 'To kone, bien lontan, avan li marye, to papa ti ena enn ti pies. Ler tifi la ansent, li ti abandonn li, ti al 
marye ar enn lot.'  
- 'Papa? Li ki ti toultan koz lor prensip?'  
- 'Li ti zenn. Lamour ti  for. … Me ler sosiete ti koumans met presion li ti kile .' 
- 'Kouma li ti apele?'  
- 'Kisannla?'  
- 'Pies papa.'  
- 'Mo pa bien rapel. Maryann? Lorenn? Marlenn? Enn nom enpe koumsa.'  
- 'Loryann?'  
- 'Hen!'  
- 'Eski li ti apel Loryann?'  
- 'Loryann? Loryann? Wi S amem!'  
- 'Mo kwar mo konn li. Tanzantan mo zwenn li. So latet finn savire.'  
- 'Pese paran!'  
- 'Ase ar sa koze la Tantinn. Mo pa pe pey okenn pese. Mo finn swazir pou gagn sa baba la. Mo kontan papa 
mo baba, li li kontan mwa.'  
- 'Be kifer li pa marye twa?'  
- 'Mwa ki pa'le marye. Mo prefer linion lib. Nou sanz pa z aster.'  
Tantinn Bagya ti kone ki kan Kamini redi lalign ti preferab pa ensiste. Tou mannyer li ti paret bien ere. Li ti 
kone ki li ti'le. Kamini get Tantinn Bagya. Li sagren ki li ti finn lev lavwa enpe. Li al ver li, anbras li lor so fron. 
Tantinn Bagya  fer enn zefor pou sanz koze.  
- 'Ki pe arive dan nou pei? To'nn tande zot finn touy enn dimoun dan kaso lapolis?'  
66 
 - 'Touy kikenn? Kisannla?'  
- 'Samem, kouma zot apel li do, Fanfan, Fanfan Tabardenn.'  
- 'Zot finn touy Fanfan? Kot ou'nn tann sa?'  
- 'Tou dimo un pe koze. Finn fini koumans ena dezord. Lapolis partou lor sime. Mo bizen retourn lakaz avan 
fer nwar. Ferm laport -lafnet bien, beti. Ena boukou move dimoun zordi zour. Salam Kamini. Telefone si to 
bizen mwa.  
Kamini ankor dan sok. Depi enn tan ti koumans  ena enn raprosman ant Fanfan Tabardenn ek Dharam Raj 
atraver Per Mart en King e depi so arestasion senpati pou Fanfan ti pe devlope parmi bann diferan 
kominote. Apart enn pogne rasis , tou dimoun ti da kor ki bizen aret prosesis diskriminasion ek exklizion k ont 
bann Afro -Kreol. Tou dimoun ki ti anvi lape ti panse ki malsen, ti -lespri ek mesanste ti finn al tro lwen. Li ti 
al kot telefonn pou sey gagn Per Mart en King. So telefonn ti angaze. Li ti alim tel evizion. Normal zot ti pou 
fer koumadir tou korek. Fim, sop, piblisite, propagann, klip. Okenn nouvel.  
9 
Okoumansman ti ena enn revolt spontane, enn lakoler -perdi -kontrol ki ti monte. Pandan lontan egrer ek 
fristrasion ti pe tap pil lor leker dimoun defavo rize ki ti pe sibir tout sort kalite afron ek imiliasion  gramaten -
tanto. Ti ena ennde dimoun ki depi enn bout letan ti pe dir ki si pa fer nanye pou anpes dife alime, enn zour 
pei la pou kas anmorso. Me laplipar dimoun dan Jeriko  ti prefer anbet zotmem ar zot prop zistwar -ferm -
lizie-pou-viv. Katarak dan lizie, lasir dan zorey zot ti kontinie tatonn -tatone dan zot paradi manti -manti.  
Answit sitiasion la ti koumans dezenere. Bann geng organize ti profit lokazion pou regle zot kont ousa pou 
gagn zot bout. Bann  organizasion rasis ti sot lor lokazion pou fit ensten violans ek pous pei ver laenn 
zeneralize. Pandan tou sa letan la lapolis ti pe pas so letan fer kontrol routinn e tir bann kominike ki tou sou 
kontrol. Radio -Televizion Nasional ti pe transmet nouvel s orti depi enn lot plane t. Bann ki ti ena lantenn 
parabolik ti pe rod nouvel depi bann pei vwazen ousa bann stasion enternasional. Dife ti pe fane dan Jeriko. 
Dimoun ti pe mor. Dezord, violans, laenn ti pe file kouma laliann pwazon. Bann lotorite ti fini pe rdi kontrol. 
Anverite z ot pa ti pe konpran ki ti pe arive. Kikfwa zot pa ti'le konpran. Dousma -dousma li ti koumans paret 
kler ki ti ena bann dimoun bien -bien lao dan laparey deta, politisien kouma maha -fonksioner ki ti ole les 
sitiasion la pouri. Demokras i frazil Jeriko  ti anda nze. 
Labsans Fanfan Tabardenn ti koumans fer lefe. Li ti kapav ena gran lagel me li ti ena lar konn arete zis enn 
pwal avan tro tar. Anplis kan li ti la bann latet brile parmi Afro -Kreol pa ti ena okenn pwa; zot ti mem per li. 
Li ti enn lider ki ti konn ko ntrol so baz. Depi so lamor laport -lafnet ti finn ouver pou bann oportinis agos 
kouma adrwat.  
Bann manm DDT ti pe sey fer kiksoz me zot ti realize bien vit ki zot pa ti ena okenn lenflians lor lamas ki pa 
ti pe konpran zot ditou. Kik fwa zot ti bien -bien tro anavans lor zot lepok. Kikfwa zot ti bann entelektiel 
koupe ar realite. Malgre zot bonn volo nte, tou zot zefor ti pe glise kouma dilo lor bred sonz. Zot ti pe servi 
lagazet pou pas zot mesaz. Me seki zot pa ti realize se ki dan Jeriko, malgre laparans, enn gran kantite 
dimoun pa ti konn lir. Enn fwa zot ti mem fer pibliy enn poem Aziz, 'Nou Tou K reol' ki ti montre klerman ki 
bann divizion ki ti pe desir Jeriko  zot kasiet enn realite boukou plis pozitif. Me poem la ti tous enn ti 
minorite ki tou manier ti dan mouvman anti -rasis depi bien lontan. Amizir kriz dan pei ti pe vinn pir zot ti 
realize ki kikfwa zot  ti pou bizen regroupe ar bann lezot lafors. Zot ti fer enn renion kot zot ti envit Per 
Mart en King ek Dharam Raj. Sa ti pase lav ey lanterman Fanfan Tabardenn.  
Okoumansman zot tou ti pe koz lor lenportans linite nasional, lor nesesite fini net ar  pratik rasis me amizir 
diskision devlope zot ti koumans pran konsians ki zot ti pe tap kout sab dan dilo. Tank ki devlopman 
ekonomik Jeric o ti pou ferm so lizie lor problem sosial; tank ki pa ti finn, anmemtan, devlop enn idantite 
nasional kot sak sitwaye n Jeriko  realize ki li ti enn Kreol avan tou, enn sitwayen nouvo lemonn, nouvo kiltir, 
konfli rasial ti pou kontinie. Me sa enn program ki ti pou pran boukou letan pou met an pratik. Me la ti ena 
enn problem irzan. Ki ti pou arive zour lanterman, ki ti pou  arive apre? Kouma ti pou anpes sitiasion la 
dezenere? Kouma ti pou anpes plis destriksion ek lamor.  
Dharam Raj ti propoze ki zot al zwenn Prezidan Jeriko  e dir li dimann larme entervenir pou ramenn lord ek 
lape. Zot tou ti realize ki zot ti pe pran enn gr an risk. Ki ti pozision Prezidan dan tousa? Eski li'si li pa ti finn 
67 
 vinn prizonie bann lobi rasis? Li ti enn politisien kouma tou politisi en. Pou li reeli li pa ti kapav al kont 
kouran. Enn sel sans! Li ti pe al fini so deziem manda. Li pa ti gagn drwa re poz kandida. Li ti kapav pran risk 
al kont kouran. Me ki ti pozision Zeneral Bhimsen Chandra, sef larme, dan tousa? Li ti ena repitasion en n 
dimoun demokrat ek liberal ki ti kwar ki so devwar siprem se protez ek garanti konstitision. Li pa ti sekter 
ditou.  Dayer li pa ti obzekte ki so tifi marye ar enn Sino -Kreol, kouzen Ayoun.  
Peyna lot solision. Zot desid pou sey gagn enn randevou ar Prezi dan…  
Malgre tansion dan ler, lanterman Fanfan Tabardenn ti pas dan lord, san okenn derapaz serye. Prezans 
larme ti en a enn bon lefe. Prezidan ek Premie Minis ti profit lokazion pou met enpe lord. Plizier maha -
fonksioner, komiserd'polis parmi, ti sispann. K ouma krab trouloulou bann dirizan GSEK ti al kasiet pou 
atann toufann pase.  
Jeriko  ti sape lor kouto me bann problem ti ankor la, antie, kouma labrez anba lasann. Bann klwazon ti res 
for, krent, frengan, gayar. Joshwa pa ti ankor ne. Tousa ti pe grandi les pwar bann konservater ek sirtou 
bann entegris. Bann progresis ti pe pas par enn peryod dout ek dekourazman. Per Mart en King santi 
koumadir li ti fel so premie tes. Li ti kwar ki li ti pou reysi fer seki lezot pa ti pe kapav fer; ki li ti pou kapav 
mobiliz so troupo e diriz zot ver enn meyer lavi. Kot li ti fane? Kikfwa li pa ti fane. Kikfwa pa ti ankor ariv so 
term. Bize n pans pozitif! Ti finn reysi evit enn katastrof. Enn lalign kominikasion ti finn ouver ant limem, 
bann DDT ek Dharam Raj. Ti finn ena enn ti progre. Bann organizasion rasis ti finn konn zot premie defet me 
zot ti ankor for. Ti bizen vizilan, ti bizen kont inie organiz ek mobiliz bann lafors progre. Per Mart en King ti 
konsian ki zot ti finn sap lwen; ki Jeriko  pa ti pou gagn enn deziem sans. P a ti gagn drwa fer erer.  
10 
Kamini so groses ti pe ariv pre so term. So vant ti pe koumans desan. Ler nesans so ti ba ba ti pe aprose. Li ti 
bien antoure. Sami ek Tantinn Bagya ti pe fer tou pou okip so konfor. Ler li ti koumans gagn kontraksion, 
Sami ti te lefonn Dharam Raj ki ti pe stennbay pou amenn zot klinik. Li ti gagn so baba san okenn difikilte. 
Bizen rekonet ki li  ti bien prepare mantalman ek fizikman pou sa gran evennman la. Baba la ne. Enn tifi. Pa 
fer nanye. Ler Joshwa pa ti ankor vini. Li ti dima nn Sami fer apel Per Mart en King ki ti arive lor vites enpe pli 
tar. 
- 'Monper, to pa prese pou to vinn get to nies?'  
- 'Mo nies?'  
- 'Wi to nies.'  
- 'Kouma to pou apel li?'  
- 'Mart inn.' 
Per Mart en King tourn so latet, fer sanblan li pe get par lafnet pou k i personn pa trouv so lizie mouye.  
RETOURN KONTENI/BACK TO CONTENTS  
 
LENPAS FLANBWAYAN  
Pie flanbwayan kouver ar fler;  
Bann pie leksi ranpli ar fri; 
Lalimier ble dan lesiel ge  
Pe donn nesans nouvo lane.  
Banane, banane!  
Vini zanfan nou trap lame,  
Nou fer laronn pou nou danse;  
Banane, banan e, 
Nou pas leponz lor lepase,  
Ansam nou bwar enn lasante;  
Banane, banane,  
68 
 Zordi lavi rekoumanse,  
Vini zanfan nou trap lame.  
PROLOG  
Dokter Deva finn dir mwa ki kanser la pe fane. Li pa konsey operasion. Perttan! Li'nn preskrir ladrog pou 
kalme douler. Mo pa  boulverse parski mo'nn bien viv mo lavi. Zame mo pa finn ena anbision vinn santener. 
Kan ler gran dep ar arive pa neseser plore me si gagn letan, kapav konplet seki ena pou konplete. Toultan 
mo ti anvi rakont zistwar mo vilaz manier mo ti trouv li, manier mo ti viv li. Toultan ti finn ena kiksoz ki ti 
obliz mwa posponn sa travay la. Aster mo pa ena okenn e xkiz. Mo bann zanfan finn donn mwa enn laptop. 
Koumsa mo kapav ekrir, lir lagazet lor enternet, get fim, ekout lamizik, zwe kart kouma frisel ek soliter s an 
kit mo lasam, ni mem mo lili parfwa. Laptop enn gran envansion. Si mo fini louvraz la, mo pou kapav  avoy li 
direkteman mo editer. Mo pa'le donn personn traka...  
SAPIT 1  
MO VILAZ (I)  
Dan vilaz kot mo ti ne ti ena plizier lenpas ki ti aret sek lor bor enn  gorz, Gran Raven, ki ti desann brit ver 
enn ti larivier ki ti sarye dilo lasours, amenn li lamer. Si enn kote ti ena sa gorz la, lor lezot kote, apart enn, ti 
ena enn ranze kolinn diferan oter. Kot pa ti ena kolinn ti ena lamer. Akoz samem, mo kwar, ti en a enn 
expresion 'al lot kote dilo' ki dan nou lespri ti vedir sime lavantir ek risk. Lenpas so kote ti  vinn enn zimaz 
pou dir ki pa ti ena sime sorti. Kan zwe domino, olie dir 'pas' kan peyna zwe, nou ti pe dir 'lenpas'. Kan nou 
ti santi ki nou ti kwense d an enn take, pou montre nou volonte nou ti kontan dir 'bizen defons baraz'. Mo 
mama ti dir mwa ki mo t i ne enn lepremie Zanvie dan Lenpas Flanbwayan ki ti diferan ek spesial. Dan so 
finision, de kote sime, ti ena enn ta pie flanbwayan. E kan lane ti pe apr ose petal rouz ek oranz ti tale 
partou. Pa ti ena boukou dimoun dan Lenpas Flanbwayan. Bann lakaz ar t watir lapay ti omilie enn ase gran 
lakour kot ti ena enn varyete pie kouma lila, kaliptis, katrepis, mang mamzel, mang lakord, mang dofine, 
mang mezonrouz , pie badamie, pie longann, pie friyapen, pie tamaren, pie papay, pie zat; ti ena enn 
varyete plant ko uma vetiver, mige, vieyfi, viegarson; pie fler ti ase rar. Pre kot gorz ti ena enn group lakaz 
kot bann desandan esklav libere ti pe viv. Nou ti apel zot Mazanbik. Zot ti fer lelvaz koson, plant maniok ek 
batat. Souvan, sirtou dan Samdi swar, roulman ravan n otour dife ti met lanbians e nou, bann zanfan, nou ti 
kal dan enn kwen pou get tamasa.  
"Dalennatana amoris bahout atcha!  
Dan Lenn mete langouti  
A Moris mete kalson, palto."  
Pa kone kifer, kan mo retourn lakaz, mo mama ti kontan dir, "To'nn al kot to fami . Kifer to pa al res laba?"  
Larout prensipal nou vilaz ti apel Gran Sime. Li ti koumans dan bor Gran Raven, travers vilaz la, kontourn 
bann kolinn, pas pa r Lafnet - samem landrwa kot pa ti ena kolinn - pou desann ver lamer. De kote Gran 
Sime ti ena bann gr ap bitasion ar bann nom ki ti fer mwa reve: Kotez, Mamzel Zann, Plato, Sen Kler, Mapou, 
Roster, Melvil, Belmon.  
Nou vilaz ti dan enn sitiasion bloke. Mo g ran kouzen Sanasi ti kontan dir ki nou tou, nou kontan viv dan 
lenpas. Pourtan enn senp pon ki travers  gorz Gran Raven, ennde sime ki pas ant bann kolinn pou desann lot 
kote ti pou kas nou izolman. Mo kwar li ti ena rezon kan li ti pe dir ki dapre li nou g agn enn santiman 
sekirite kan nou viv dan nou nik lenpas ek anklavman. Akoz sa nou pa ti'le pran risk pou amenn sanzman. Ti 
sanzman korek; gran sanzman zame! Nou ti kouma enn tibaba ki pa ti pe anvi ne parski li ti bien dan vant so 
mama. Zeografi ti fixe n ou aktivite. Toulegramaten bann kamion ti vinn sers travayer pou al travay dan karo 
kann ek dan lizinn  andeor nou baz; ti ena detrwa ki ti al lapes lor zot bisiklet e dan tanto zot ti revini ar zot 
tant pwason ki zot ti vande dan vilaz; seki ti pli malen t i ouver ti komers - ti laboutik, tabazi, marsan dile ki 
gramaten plen so bidon kot bann vase e lerla a l vann dile la dan vilaz, marsan dipen ki ti osi marsan legim, 
marsan mersri -antrede ets; bann bon menwizie ek sarpantie ti pe kapav debrouye san tro difi kilte; tou 
dimoun ti plant legim dan zot lakour, ti nouri zanimo pou zwenn de bout. Lavi ti pe deroule  dousma -
dousma. Dan nou vilaz souvan ti tann: "Chalata dire -dire!" Ar sa tou dimoun ti paret satisfe.  
69 
 Zeografi ti ede par labitid. Dan nou vilaz tou dimou n ti kwar ki bann rol ti deside par desten e nou zis ti 
bizen aksepte. Desten ti swazir kisannla pou s ef dan baitka, dan sivala, dan lakaz. Fam ti bizen okip 
lakwizinn, lakaz, mari, zanfan, lakour, zarden ek zanimo. Kan enn madam al travay dan karo pou tab isman 
'lot kote laba', so gran tifi ti bizen ranplas li kan li pa la. Zis garson ki ti gagn drwa al le kol. Kan madam la ti 
retourne apre so latas, li ti bizen mat ar lezot latas fidelman, dapre koutim, kiltir ek labitid. Dan sivala, kovil, 
moske ek lasapel  ti pres mem mesaz: Bondie kone ki li fer.  
Kouma mo ti dir, mo ti ne enn lepremie Zanvie. Mo ti premie  zanfan, premie tizanfan kote mo mama 
kouma kote mo papa. Plis enportan, mo ti enn garson. Panndit ti get dan liv pou kone ki nom Bondie ti 
swazir pou mwa  me sirtou pou dir mo paran ki desten ti fini trase pou mwa. Mo ti ena enn gran desten. Pa 
ti ena plis  detay. Me mo paran, gran paran ek tonton ti extra eksite. Bann madam ti al dan lakwizinn pou 
prepar gajak e bann misie ti al anba pie badamie pou tap enn  tizafer. Pa kone kifer, zot ti apel sa pran enn 
lasante. Kan pli tar mo ti ole mo par dan lasante zot  ti dir mwa li pa bon pou mo lasante. Difisil kone ki pase 
dan latet gran dimoun.  
Mo anset ti vinn dan vilaz lepok ki tabisman ti bizen travayer dan plant asion. Dapre mo granper, mo aryer 
granper, Ramsamy Ramsamy, ti konn fer lekonomi e li ti aste enn pors ion teren. Ler li ti mor tou so bann 
garson - ti ena sis antou - ti gagn zot par. Li ti ena tifi 'si me lor zot personn pa ti konn nanye. Kot mo ti reste 
ti apel Kan Ramsamy. Mo granper ti pli gran garson Ramsamy Ramsamy. Donk apre lamor mo aryer -
granper, se mo granper ki ti vinn sef e li ti dirize kouma enn vre sef klan. Dan kan Ramsamy ti ena trwa 
zenerasion dimoun. Mo granper ki ti swiv mo aryer -granper lor fer lekonomi ek lor bon envestisman, ti aste 
tou teren anvant otour nou kan. So garson kouma so ti fi ti gagn enn bout teren pou konstrir zot lakaz e so 
bann zann ti vinn res dan kan Ramsamy elarzi. Dan Lenpas Flanbwayan ti ena nou lakaz, lakaz kouzen m o 
papa ek so madam ek lakaz ser mo papa ek so misie. Me ti ena osi enn fami Mizilman e dan finision le npas 
ti ena, kouma mo ti dir zot, bann Mazanbik. Mo papa ki ti pe pran plis responsabilite amizir mo granper ti 
pe vieyi, ti fer tou pou aste teren Bay Go ulam me nou vwazen ti refiz vande parski, li ti pe dir ouvertman, li 
ti santi li ek so fami ansekirite  dan Kan Ramsamy. Madam Bay Goulam, Tantinn Fatma, ti enn bon kamarad 
ar mo mama. Bay Goulam, ki ti bien kontan so madam ti fer tou pou fer li plezir. Ini til sey bouz bann ki ti viv 
dan Kan Mimi, kot bann Mazanbik ti pe reste, parski zot rasinn ti fini ran t dan profonder later. Zot ti pe 
evolie natirelman dan enn lanvironnman pourtan pa fasil. Zot ti reysi domestik enn parti Gran Raven pou 
fasilit zot aktiv ite agrikol. Dapre mo papa, dan fon Raven zot ti plant kann pou fer tilanbik; ti ena osi ganja 
pou zot  prop konsomasion. Mo papa ti bien kone parski zot ti vann tilanbik ar li e ar tilanbik melanze ar lapo 
zoranz, zirof, limon, tamaren mir li ti fer rom ar anze. ...Enn zafer drol. Ti ena boukou zanfan nou laz dan Kan 
Mimi me zame ti trouv zot lor ban lekol.  Dapre mo mama ki pa ti tro kontan zot, bann zanfan la ti tro bet 
pou aprann Angle -Franse. Anverite sa lepok la pou al lekol ti ena enn fiz pou pey profes er. Konsey vilaz ti 
donn batiman me paran ti bizen pey fiz. Samem ti lapey profeser. Akoz sa boukou za nfan pa ti pe al lekol. 
Pa zis dan Kan Mimi. Dan Kan Ramsamy 'si ti ena zanfan ki pa ti al lekol. Sa, mo mama pa ti trouve.  
Ti ena dan nou vilaz enn lider  ki ti pe dimann administrasion santral ouver enn lekol pou tou zanfan dan 
vilaz. Li ti apel Kavi Ram.  Kot nou, nou ti apel li Tonton Kavi. Kan mo ti gagn di -zan mouvman Tonton Kavi ti 
gagn so premie laviktwar. Administrasion santral ti ouver enn lekol 4 k las: 4 -5 an; 6 -7 an; 8 -9 an; 10 -12 an. 
Bann profeser ti peye par administrasion me zanfan ti bizen ame nn zot prop lardwaz, kreyon; kaye ek plim. 
Dan gran klas bann zanfan ti bizen osi aste zot prop liv. Tifi ek garson ti aprann ansam. Dan klas 10 -12 an , ti 
ena bien tigit tifi, zis detrwa. Bann zanfan Kan Mimi ti pe koumans al lekol e dan klas 6 -7 an , ti en a enn tifi 
Kan Mimi ki ti bien resanble mwa.  
Enn ti zafer kouma enn lekol ti amenn enn lot fason get dimoun. Kan mo ti pli zenn, Kan Ramsamy ti mo 
lemonn.  Dimoun ti apel Rajen, Damee, Dev, Sanas, Raj, Nila, Vasou, Nann, Mahen, Suresh, Padma. Aster 
dan leko l ti ena zanfan depi Mapou ziska Belmon; depi Karo Filao ziska Mamzel Zann; depi Plato ziska Kan 
Bombay; depi Kan Laskar ziska Kan Mimi. Mo vokabiler nom ti vinn diksioner. Ti ena Farouk, Aysa, Panjay, 
Panday, Tikolo, Vonvon, Paul, Gabriel, Ameena, Suzanne , Suzette, Liseby, Roland, Rahim, Alain, Gerard, 
Baldeo, Mahipal, Lata, Singaron, Manikon, Renga, Singa, Naynama, Parvatee, Parvedi ... Konte fini, nom 
reste. 
Apre sa Kavi Ram ti desid pou ouver enn lafwar enn fwa par semenn dan enn plas bien santral. Dan 
koumansman mouvman ek tranzaksion ti lan ek mens. Kan bann dimoun ti koumans realize ki prodwi -fer-
70 
 lakaz varye ti ena valer komersial sitiasion ti bien am eliore. Zour lafwar ti gagn dizef, dile -kaye, lazle -
goyavdesinn, poule -sirpat, zasar -legim, satini -sevret, pima -konfi; pli tar ti koumans gagn lenz pou zanfan, 
rob, kourta. Enn zour enn dimoun ti gagn lide met anvant bann obze ki bar plas dan lakaz. Gran s ikse. 
Lafwar ti pez start kreativite e dousma -dousma ti sanzman ti pe vinn sanzman ase konsekan. Me to uzour 
dan mem direksion! Tanki bann labitid prensipal pa ti menase ek ti ena posibilite plen pos, pa ti ena 
problem. Me...  
Kan Kavi Ram ti vinn ar proze p ou institie enn konsey vilaz, la bann reflex tribal ti fer pwal drese. Sak kan e 
sak klan ti met so ka ndida e sak kandida ti pe viz pos prezidan. Sak kandida ti rod lalians pou asir so 
laviktwar personel atraver laviktwar so lalians. Enn nouvo expresion ti  rant dan vokabiler nou vilaz: solision 
winn -winn. Sak soley ki leve ti trouv debri lalians kase ek se lebrasion lalians istorik. Rezion kont rezion, kan 
kont kan, klan kont klan, lari kont lari. Zame dan listwar nou vilaz ti ena otan tez pou explik natir n atirel 
bann nouvo lalians e natir kontsezon bann lalians adverser. Tousa ti kapav fer gagn riye si pa ti ena violans. 
Nou vilaz ti asieze par enn ennmi envizib. Ostilite dan ler ti telman epe ki ti kapav koup li par trans ar enn 
senp kouto lakwizinn. Kavi Ram ti regret sa zour ki li ti gagn lide kre enn konsey vilaz. Degoute, li ti retir so 
kandidatir, dis oud so groupman, lev so pake, al lot kote dilo. Zame ti retann li.  
SAPIT 2  
ZISTWAR SUNIL  
Mo ti pas lekzame 12 -an. Aster ti ena pou deside ki pou fer. Dan nou vilaz Legliz Evanzelik ti ouver enn kolez 
mix pou prepar bann zenn tifi kouma garson pou lezame Ma trik. An Angle so nom ti Matriculation, enn 
lekzame ki ti permet dimoun travay dan Administrasion Santral, al lot kote dilo pou etidie dan liniversite 
ousa aprann pou vinn pret ousa maser ou lefrer. Mo ti anvi al kolez; mo mama ti dakor; mo papa 
komdabitid  ti prefer atann desizion mo granper. Mo granper ti trouv sa kolez la enn danze pou klan 
Ramsamy. Ki pou arive si so tizanfan les li enflianse par manier ek krwayans bannla ki manz bef ek koson? Ti 
ena boukou panncha yt. Finalman mo ti bizen promet ki zame mo pou manz bef ousa koson; ki gramaten -
tanto mo pou fer sanndia (lapriyer); ki toule -Vandredi mo pou res karem (mo pa pou manz kavti). 
Akontreker mo gran per ti donn so benediksion, debous so boutey Goudwil, dir mo granmer frir enn dizef.  
De premie lane d an kolez ti pas ase bien. Ler mo ti koumans trwaziem lane ena zafer ki ti pe fer mwa santi 
mwa drol. Malgre ki bann tifi ek garson ti fer ti group separe inisex, ti ena garson ki ti atire par tifi ek tifi 
atire par garson. Mwa mo pa ti atire par tifi ditou . Ti ena enn garson dan mo klas ki souvan ti vinn dan mo 
rev. Li ti zoli e dou. Olie zwe foutborl ou voleborl, li ek mwa nou ti prefer asiz ansam anba enn  pie. Enn zour 
kan personn pa ti pe gete mo ti anbras li lor so labous. Li pa ti dir mwa nanye; li ti fixe mwa, larm dan lizie.  
Se ar Sunil Kan Bombay ki mo ti dekouver sexialite. Nou ti, kouma tou amoure, fer serman ki nou lamour ti 
pou eternel.  
Pli mo pa ns lor la plis mo trouv drol ki personn pa ti ena okenn doutans lor nou relasion. Mo kwar dan lespri 
dimoun nou ti zis de bon kamarad.  
Mo granper ti desid pou ouver enn laboutik. Li ti ena enn kamarad Sinwa ki ti ena enn laboutik dan Gran 
Sime. Laba mem li  ti aste so rom par lit. Dapre lalwa pa ti gagn drwa vann rom par lit me Kaptann, kouma 
tou di moun ti apel li, ti fer enn exsepsion pou mo granper. Depi enn bon bout letan li ti pe ankouraz mo 
granper rant dan biznes detay. Pou Kaptann, mo granper ti ena e nsten komers. Li ti mem donn li enn nom 
Sinwa: Ah Pow. Personn pa ti kone kifer me tou so bann  kamarad ti apel li Ah Pow. Li ti mem montre li servi 
sif Sinwa pou ki bann kliyan pa konn sekre so biznes. Mo granper ki ti fer mwa fer serman mo pa pou gat 
nasion pa ti ezite servi lekritir Sinwa pou protez so lentere.  
Ler mo ti gagn sez -an, mo granper ti deside ki mo ti finn ase aprann. Laboutik ki ti pe grandi ti bizen nouvo 
disan. Apartir lepremie Zanvie sa lane la mo ti vinn apranti mo papa ek mo tonton. Tont on Siram ki ti dernie 
frer mo papa ti ena anviron vennsenk -an. Li ti bien entelizan e par limem li ti aprann lir ek ekrir. Li ti pe 
depans boukou larzan lor liv. So madam ki ti detrwa -zan pli vie ki mwa ti al lekol e ti bien malen. Li ti pe 
ankouraz so mar i. E mo tonton Siram ti pe partaz so konesans ar mwa. Li li  ti soupsonn liezon ant mwa ek 
Sunil me li ti fer koumadir li pa konn nanye. Apre de -zan mo ti gagn grad dan travay. Granper, papa ek 
tonton ti deside ki mo ti kapav dormi dan laboutik parski mo to usel pa ti marye. Sa ti net dan mo lentere. 
71 
 Mo ti pou zwir enn gran liberte. Anplis aswar Sunil ti pou kapav vinn pas lanwit ar mwa. Zot ti kwar mo pa 
marye!  
Travay boutikie pa ti tro exitan me mo ti pe gagn bann fasilite pou lir liv ek lagazet e aswar mo ti pe dormi 
ar mo bieneme. Sel problem se ki boner gramaten , avan koumans fer kler, mo ti bizen leve, ouver laport 
deryer pou les Sunil ale. Mo lavi ti pe deroule san gran problem ziska ki, enn Dimans tanto avan mo al dormi 
laboutik, mo mama ti dir mwa ki li ti bizen koz ar mwa.  
- "Bala, mo'nn trouv enn bon tifi p ou twa."  
- "Enn tifi pou mwa?"  
- "To prefer enn garson?"  
- " Wi!"  
- "Aret fer zokris. Mo pe koz serye."  
- "Mo'si!"  
- "To kontrer to papa. Li li ena fam partou, zanfan dan tou kwen ... Twa .. ." 
- "Be normal. Papa finn balye karo. Li finn pran tou pou li. Ak oz sa mwa mo bat lamok."  
- "Gete beta, to pre pou gagn ven -tan. Mama pa pou la toultan pou okip twa. Finn ler pou to marye, gagn 
zanfan."  
- "Kifer gagn zanfan? Lemonn deza sirpeple."  
- "To koz koum a to tonton Siram."  
- "Li ena rezon."  
- "Enn bon tifi mo di r twa. Li kler, li'nn aprann dan lekol. So mama dir mwa li konn koud, li konn kwi ..."  
- "Li konn fer gate?"  
- "Taler to gagn enn klak ar mwa!"  
Kan mo mama ti chombo kiksoz peyna li large. Dan so p rop fason li ti konn amenn so kanpagn. Li pa ti ankor 
fini ar mwa. Lor fer lalians pa ti ena so segon. Mo papa, ki ti enn vie kornar e ki ti bien fann so pikan, ti enn 
gajak dan lame mo mama. Li ti konn roul -roul li, belo li kouma li ti anvi. Deziem mouv s e gagn mo granmer 
ki li li ti konn trafik mo granper. Final man avan ki mo mem gagn letan pou exprim mo lopinion, ti ena enn 
renionnfami. Ni mwa, ni mamzel ki ti konserne par sa tranzaksion la pa ti prezan. Mo ti pe koumans sagren 
li. 
Me mo sitiasion ti bie n pli grav. Si mo reziste desizion lafami, mo ti pou bizen kit mo travay dan laboutik - 
sel travay ki mo ti konn fer. Mo ti pou vinn enn ekzile. Mo ti pou oblize kit mo vilaz, al rod enn lot baz. Sa pa 
ti fer mwa gagn tro per. Pli difisil: mo ti pou bizen dir mo fami ki mo ti ge e ki mo ti deza ena enn partner ar 
ki mo ti extra ere.  
Mo ti al get Tonton Siram pou gagn so konsey.  
- "Non Tonton, mo pa enpotan. Mo pa gagn li bonn ar fam. Mo prefer Sunil."  
- "Si koumsa, fer toulede. Marye enn tifi pou fer fami p lezir e kontinie to lavi pou fer tomem plezir."  
- "Ki ariv fidelite dan lamour?"  
- "Sitiasion konplex dimann solision konplex."  
Kouma pou dir sa Sunil; mo Sunil frazil kouma enn bouton roz dan laroze glase? Mo ti al zwenn li dan 
borlamer e la, anba enn pie  filao, mo ti dir li, finalman, dan ki dilem mo ti ete. Li ti res trankil koumadir depi 
toultan li ti pe atann sa arive. Li ti kone ki dan nou vilaz nou blok gran sanzman. Me seki ti sok li se ki mo'si 
mo ti pe fer vadire. Dan nou vilaz nou toultan fer vad ire pou evit fer fas konfli. Tou dimoun rod res bien ar 
tou dimoun. Sunil ti toultan dir ki li ti trouv sa manier la bien degoutan. Li ti les mwa koze san dir nanye. 
Apre, li ti leve lantman, pran so bisiklet e san dir enn mo li ti pran sime koupe pou al K an Bombay.  
72 
 Mo mama ti extra ere ler mo ti dir li ki mo akse pte so proze. Li ti sirtou soulaze parski li ti pou gagn enn 
servant gratis parski so lasante pa ti tro bon. Apre maryaz ek ennalou, doula ek doulinn ti gagn zot lasam. Si 
zegwi revey ti kapav sot vennkat -er mo ti pou rekonesan. Me pa ti ena sime koupe. Mo  ti bizen fer fas. Mo 
pa ti pans ditou lor tou bann konsekans mo desizion. Me la ti ena enn zennfi dan mo lili e deor fami de kote 
ti pe atann rezilta. Ki pou fer? Dir li laverite? Ki pou fer si li  larg enn kriye isterik? Fer koumadir mo etero? 
Eski mo pou  kapav penetre li? ... Mo koumans kares so ledo, desann anba. Li les mwa. Mo tir so kilot, tourn 
li, pran li par deryer. Li kriye. Mo ti andan li. ... Bann paran pou kontan. Ti ena disan.  
Kan nou t i koumans abitie enpe, mo ti dir li mo zistwar. Li ti prome t ki li ti pou gard mo sekre, san okenn 
emosion. Pli tar mo ti aprann ki se Ratna ki ti pli trakase ki mwa parski kan li ti ena douz -an so tonton ti viol 
li e apre ti swiside. Sex dan vazen, dan so  latet, ti enn zafer ki ti asosie ar douler, laont ek lamor . Seki ti finn 
ariv nou ti permet nou toulede sovlafas. Koumsa lavi ti kapav kontinie vadire tou normal.  
Enn semenn apre mo maryaz, mo granper ti konvok mo papa, Tonton Siram ek mwa pou gete kouma pou 
okip gardienaz laboutik aswar. Ziska mo maryaz se mwa k i ti pe dormi dan laboutik. Dan so stil paternalis, 
mo granper ti dir ki enn zom marye pa kapav kit so fam touleswar pou al vey laboutik. Mo ti dan rev ar 
Sunil. Mo kwar ti ena enn sourir lor mo la lev. 
- "Bala! Kifer to pe sourir kouma enn pagla?"  
- "Mwa?"  
- "Wi, tomem!"  
- "Pardon Tata!"  
Mo papa ti propoz ki azout de lasam dan batiman laboutik pou enn koup kapav viv. Tro gran depans, mo 
granper ti dir. Mo granper lerla ti propoz ki Tonton Siram ek m wa fer li atourderol, sak swar. Nou toulede 
nou figir  ti vinn long. Tonton Siram ti ena enn pies, enn zenn vev, ki ti res pre kot laboutik. Mo problem si ti 
parey.  
- "Tata, pa kone si li bon seki mo panse. Ki ou dir si nou fer li toulesemenn?"  
- "'Pa, mo k war enn bon lide sa."  
- "Si zot de dakor, korek sa!"  
Me mwa mo ti dekouyonn mo fars. Sunil ti fer mwa konpran ki li pa enn zouzou pou satisfer kapris enn 
egois. Mo ti swazir pou kas bag, bag ti finn kase. Pa kapav repare. Li ti finn fini rekoumans rekonstr ir so lavi 
andeor Kan Ipokrit.  
Sunil ti pe zwe lagita r e ti kontan ekrir sante. Ler li ti pran so bisiklet, kit mwa dan borlamer, li ti bien 
boulverse. Li ti santi ki mo ti pe trair lamour. Sa swar la li ti al dan enn bar kot enn ti group ti souvan zwe. Li  
ti konn zot. Sa swar la sef group la ti vinn ver li pou dimann li si li ti kapav ranplas enn koleg ki ti malad. "San 
repetision?" Sunil ti dimande. Lider group ti dir li ki li ti kapav enprovize. Ti enn bon koumansman. Group ti 
dimann li vinn ar zot. Li t i aksepte. Bien vit bann zenn ti vinn zot fann e zot ti pe konn boukou sikse dan 
gamat, maryaz, konser ek fennsifer.  
Riptir nou relasion ti finalman kas lasenn ki ti pe blok devlopman Sunil. Me nanye pa prop net. Lavi enn 
kontradiksion. So group ti pran no m 'Fler Raket'. Zot ti koumans zwe dan lotel dan borl amer; zot ti pe al zwe 
lot kote dilo. Sunil ti pe ekrir ek sant bann sante ki ti top dan itparad. Li ti vinn enn star. Me lavi artis pa fasil; 
lavi enn artis ge ankor pli difisil. Li ti koumans pike; sou van partaz sereng. Se koumsa ki li ti kontamine ar 
VIH-SIDA malgre li ek so bann kopen ti pe servi kapot.  
Enn zour mo ti gagn enn mesaz ki Sunil, ki ti dan lopital, ti anvi get mwa. Lor vites mo ti al get li. Premie 
lamour dan mo lavi ti vinn enn skelet, l apo kole lor lezo. Li ti zis kapav mirmir detrwa mo.  
- "Bal, pardonn mwa!"  
- "Non, koko, mwa ki ti fane."  
- "Mo kontan twa!"  
73 
 - "Mo'si!"  
SAPIT 3  
ZISTWAR RATNA  
Enn lizinn textil ti pe opere dan vilaz. Li ti politik administrasion santral pou ankouraz devlopm an endistriyel 
dan rezion riral. Bann antreprener ti pe anplway bann fam sirtou, parski lapey zom ti ennfwaedmi lapey 
fam. Mem bann fam ki pa ti literet ti anplwayab parski ti pe servi enn teknolozi primer. Plizier fam dan mo 
laz ti finn koumans travay dan  lizinn. Enn zour, Solanz ki ti abit dan Kan Mimi - drol ki manier li ti resanble 
Bala - ti dir mwa ki so patron ti pe rod travayer. Mo belmer zame pa ti pou les mwa al travay. Mo sel 
lespwar ti Bala. Nou lexperyans negatif dan koumansman lavi ti fer nou v inn de bon kamarad, soude dan 
nou determinasion pou f er nou lavi gagn enn sans. Li ti bizen mwa kouma mo ti bizen li. Nou ti aksepte pou 
zwe lakomedi pou lizie lezot me ant nou ti ena enn konplisite. Mo ti anvi sorti dan prizon konvansion e mo 
kone Bala ti  pou ed mwa. E li ti ed mwa. Li ti menas so mama ki l i ti pou al res dan enn lakaz lwe ar so fam si 
pa les li al travay dan lizinn. So mama ti oblize kaptile.  
Premie fwa dan mo lavi mo ti ena lendepandans finansie. Kondision travay ti difisil me omwen mo t i pe 
gout enn liberte rar ki pa ekziste dan esklavaz domestik boparan. Akoz so travay dan laboutik, Bala ek mwa 
ti pas bien tigit letan ansam. Mo ti sey konsol li kan Sunil ti mor. Li ti santi limem koupab. Mo ti desid pou 
ed li sorti dan so sitiasion difi sil avan divorse. Enn swar li ti dir mwa ki li ti ena  enn kopen.  
- "To kontan li?"  
- "Pa kone. Me kan mo ar li mo bliye mo lapenn."  
- "Dirab?"  
- "Pa kone. Mo kwar."  
- "Mo kapav ale?"  
- "To anvi ale?"  
Mo ti zis bouz mo latet enn bien tikou pou dir wi. Mesaz  ti pase.  
Mo ti fer konesans Bay Farouk, enn sofer va nn ki ti transport nou kan nou ti travay dan sift aswar. Bann 
kamarad travay ti dir mwa ki li ek so madam zot ti pe viv tousel dan enn gran lakaz. Zot ti ena enn sel zanfan 
ki ti mor par overdoz. Tanzant an zot pran lokater. Enn gramaten, boner, ler li ti v inn depoz mwa, mo ti 
dimann li.  
- "Ou'ena sans Mamzel! Mo lokater finn fek kite."  
Li ti apel tou bann fam mamzel. Li ti ena rezon. Enn bon fason pou evit lamerdman. Ena fam pa kontan kan 
apel zot madam.  
Bala ti bien ed mwa pou demenaze. Li ti dir so mama, dan enn ton ferm, pa fou so nene dan mo zafer. Dan 
lakaz Bay Farouk mo ti ena enn lasam konfortab. Nou ti partaz tou lezot fasilite. So madam ki bien vit ti dir 
mwa apel li tantinn - pa madam - ti bien e dike. Pli tar mo pou aprann ki, parski li pa ti pe gagn demann, so 
paran ti met presion lor li pou li marye kan fami Bay Farouk ti fer so demann. Pou fami Tantinn Khadija, li ti 
enn gran laont kan enn tifi tas lor poto. Ti ena toutsort kalite palab. Pourta n, enn zafer rar pou dimoun sa 
lepok la, Kadija ki ti grandi dan kapital, ti al kolez, ti pas so matrik, ti gagn admision dan liniversite lot kote 
dilo. Me kan li ti rant dan so deziem lane, so papa ti gagn enn atak. Rezilta so biznes ti vir anbalao. Khadi ja ti 
bizen retourne lor vites. Li pa ti reysi vinn enn profesionel endepandan. Ti res enn sel solision. Marye li. 
Bann zom maryab dan sa ka la ti rar. Bann avoka ek dokter pa ti trouv li ase ris; bann fonksioner ti per enn 
fam edike e ki ti finn konn lavi  etidian liniversite. Wi, Khadija ti tas lor poto. So frer ki ti pran biznes so papa 
ti trouv li kouma enn gran fardo. Enn ti fami ar Khadija ki ti osi fami ar Bay Farouk ti aranz zot maryaz. 
Khadija ti senk -an pli vie ki Farouk ki ti zis enn kolporter. Ap re zot maryaz, Khadija ti koumans ed Farouk 
organiz so biznes. Olie met marsandiz lor bisiklet pou al vande dan tou kwen nou vilaz, so fam ti donn li enn 
mobilet. Anplis li ti gard kont tou tranzaksion. Pli tar zot ti fer konstrir enn godam kot ti kapav st ok boukou 
marsandiz ki enn fwa par mwa Khadija ek Farouk ti al aste dan kapital. Ler Khadija ti ansent so dokter ti 
enpe trakase parski li ti ase vie. Zanfan la ti ne par sezaryenn e zinekolog ti dir koup la ferm robine. Khadija 
74 
 ek Farouk ti tro gat zot ga rson. Parski zot biznes ti pe grandi zot pa ti ena boukou letan pou okip li. Enn 
servant ti pe okip li. Garson la ti gagn tou seki li ti dimande. Boner li ti koumans bwar. Pli tar li ti koumans 
droge. Li ti pe koken dan tirwar so mama, dan pos so papa pou aste so doz. Enn zour enn trafikan ti propoz 
li enn diil. Li ti pran livrezon, vann enn parti marsandiz la, konsom enn parti e kan ti ariv ler pou fer kont ti 
ena enn gro defisit. Li ti panik. Mafia ladrog ti realize ki sa garson la ti vinn danzere parski li ti konn tro 
boukou kiksoz. Li ti mor par overdoz.  
Zordi Khadija ti ena anviron swasantsenk an e Farouk swasant. Farouk ti gagn enn kontra pou sarye travayer 
lizinn. Li ti aste enn vann ek enn bis. Zot ti ena konfor materyel me enn gran tristes ti toulta n pe trouble zot. 
Zot ti santi ki zot ti responsab lamor zot zanfan. Me zot pa ti konpran kimanier. Sa flou la ti enn pli gran 
tortir. Aster ar mo prezans, enn lokater ki bien vit ti vinn enn zanfan lakaz, Khadija ek Farouk ti pe 
rekoumans viv.  
Enn zour Kh adija ti dimann mwa kifer mo pa ti rekoumans aprann. Mo ti pas mo lekzame 12 -an avek merit. 
Mo ti kapav fasilman aprann ziska Matrik.  
- "Mo ena plis ki ven -tan. Pa tro tar?"  
- "Zame tro tar. Get sa, mo kone sa proze la pe fer twa gagn per. Nou kas li ande.  Aprann ziska jinior. Apre 
nou gete."  
- "Ki kantite ena pou aprann?"  
- " Mo pa konn silabes me mo konn kikenn ki kapav ed nou. Mo kwar mo pou kapav ed twa dan tou size. Sa 
pou fer mwa boukou plezir."  
- "Mo pa'le donn ou traka, Tantinn."  
- "Pa traka sa beti , pa traka. To pou ed mwa bliye mo traka."  
Pandan kat -ran mo ti okip mo travay ek mo letid e ler mo ti pre pou gagn vennsenk -an mo ti pas mo Jinior. 
Ar sa sertifika la mo ti kapav rant treyning pou vinn mis lekol primer. Pou fer sa mo ti pou bizen kit mo v ilaz 
e aprann viv san Tantinn Khadija ek Tonton Farouk. Ti enn desizion difisil pou pran. Mo ti aplay e mo ti gagn 
admision. Mo ti al get Bala dan so laboutik. Pou li mo ti pou fer enn gran erer si mo ti refize. Tonton Farouk 
ti konpran me Tantinn Khadija ti bien tris. Li ti sir ki zame nou pou rezwenn. Li ti ena rezon. Enn mwa apre 
mo depar, Tonton Farouk ti telefonn mwa pou donn mwa enn move nouvel.  
SAPIT 4  
MO VILAZ (II)  
Mo ti zwenn Ratna dan lanterman Madam Farouk. Li ti vinn enn lot dimoun ki ti kone ki  li ti ete e kot li ti 
anvi ale. Mo papa ki pa ti tro bien ti donn mwa so par dan laboutik. Li ek mama ti vinn bien relizie e zot ti 
pas tou zot letan dan lapriyer. Mwa ek Tonton Siram, kom de partner, - depi lontan mo granper ti finn kit 
nou - nou ti desi d pou sanz bataz laboutik pou fer li vinn enn sipermarket. Enn parti bann kliyan pa ti tro 
kontan, sirtou bann ki ti abitie pran kredi e peye kan kas lakoup rantre. Malerezman pou zot progre ti pran 
sa sime la. Dan vilaz e dan bann rezion avwazinan enn div an sanzman ti pe soufle. Me sanzman ti touzour 
dan mem direksion: zwisans endividiel.  
Nou rezion ti toultan ena repitasion enn landrwa tanpere. Ni tro so, ni tro fre; ni tro imid, ni tro sek. Vadire 
lanatir ti swazir kot nou pou fer enn lexperyans pou trou v lekilib ant extrem me dimoun ti prefer lekontrer. 
Depi enntan boukou etranze ti pe vinn kot nou pou aste teren pou konstrir zot rezidans segonder. Dousma -
dousma bann lespas ver ti pe disparet. Timama tann dir ki Granbwa Bwanwar ki depi koumansman letan t i 
apartenir pou tou dimoun ti vinn propriyete enn promoter. Parey pou Karo Filao, Karo Kaliptis, Karo 
Bwadwazo, Karo Tekoma. Nou ti ena labitid sirkile libreman. Aster partou kot nou pase ti ena ekrito: no 
entry, pasaz enterdi; propriyete prive. Mem son pa rtou depi nou vale ziska borlamer. Bann fermie pov ti pe 
oblize vann zot later; bann fermie ris ti pe grandi zot lanpir.  
Mo rapel kan Kavi Ram ti rod met dibout enn komite vilaz pou manej nou rezion. Pov jab la ti bizen kite, 
sove. Me depi di -zan bann fina nsie, bann gran fermie, bann endistriyel ek bann profesionel ti finn reysi met 
dibout enn administrasion minisipal (pli tar li ti vinn Administrasion Otonom) ki ti finn donn fasilite 
75 
 devlopman enn ti group dimoun ki ti pe kontrol tou: later, dilo, plantasi on, lendistri, labank, media. Olie sey 
persiad bann sef klan ek kan, zot ti finn zis aste zot enn par enn. Bann ki ti sey reziste ti aprann ki labank ti 
kansel zot ipotek; ki zot zanfan ti perdi plas pou konportman outrazan; ki kanal ki ti amenn dilo dan z ot 
plantasion ti bouse. Pitay, mo fami, samem pli gran argiman, argiman pli for.  
Mo pa ti kapav tro plengne parski nou biznes ti pe benefisie. Nou'si nou ti pe 'devlope'. Pou nou devlope 
nou ti obliz bann lezot ti laboutik ferme. Enposib kompit ar nou. Nou  ti ena soutien group finansie. Akoz sa 
nou ti kapav kas pri ziska ki konpetiter dimann pardon. Mo ti fer ferm ar zot. Mo ti donn zot enn job dan 
nou sipermarket. Enn ti job kas -kase.  
Lenpas Flanbwayan 'si pa ti sap dan lak devlopman. Ti ena enn promoter k i ti enterese ar tou bann teren ki 
ti bord Gran Raven. Bann ti propriyeter, enn par enn, ti pe aksepte sed zot drwa. Ler ti ariv nou tour, Tonton 
Siram ek mwa, nou ti desid pou reziste. Bann abitan Kan Mimi, Bay Goulam ek so madam, Tonton Siram ek 
Tantinn Sita, mo mama ek mo papa nou ti zwenn pou diskit sitiasion. Nou tou ti ferm dan nou konviksion ki 
nou pa ti pou sed enn pous later.  
Po later ti bizen aksepte siperyorite po anfer. Bann azan pwisans finansie, kouma lera soufle -morde, ti ronz 
rezistans bout par bout. Dabor bann abitan Kan Mimi ti koumans flote avan zot rant dan lozik pouvwar 
lamone. Ti ena promes travay, lozman sosial, laferm entegre pou lelvaz koson. Enn pon kat vwa ti pou 
travers Gran Raven; enn teleferik pou monte, desann. Avan lizie bat d e kou ti ena signatir, lakrwa, pous lor 
bordro. Ler mo mama ti aprann sa 'traizon' la, li ti vinn isterik, ti bliye tou so lapriyer e ti tom lor mo papa. 
Lerla ki mo ti konpran kifer Solanz ti resanble mwa koumsa.  
- "Kifwa Ratna 'si"!  
- "Ratna?"  
- "Be wi, to pa trouve, li teti kouma twa."  
Labank ek fourniser ki ti donn nou boukou fasilite kredi enn kou ti redi lalinn pou trangle nou. Mo ti vann 
mo dinite pou gard mo sipermarket.  
Modernizasion, liberalizasion, deregilasion ti pe soufle tronpet ek tap tanbour  for-for. Nou vale, flan kolinn, 
lespas ziska lamer ti vinn enn model devlopman. Bann media ti ranpli ar lartik ki montre reysit minispalite. 
Personn pa ti enterese pou kone ki ti finn ariv bann planter, peser, artizan. Pa ti ena lartik lor enn imans 
geto,  enn site depotwar san dilo, elektrisite, lozman desan, enfrastriktir sosial; enn poubel imen kot lalkol, 
ladrog ek SIDA ti pe 'devlope' for -for. Dimoun laba ti apel zot lespas 'Danfour'. Mo kwar zot ti'le dir Darfur.  
Dapre bann diskour ofisiel mo vilaz ki  ti divize an kan ek klan depi Mapou ziska Belmon, depi Mamzel Zann 
ziska Gran Raven , ti vinn Siti -Ini. Diferans ti finn disparet. Prosperite ti vizib partou. Enn model pou limanite. 
Nepli ti ena klan, klas, kan. Siti -Ini ti dimann e gagn so otonomi. Li ti  vinn enn leta dan leta. Kartie endistriyel 
ti kosmopolit; kartie rezidansiel ti kosmopolit; kartie komersial ti kosmopolit. Siti -Ini ti vinn enn miniatir 
Nasion -Zini. Depi kolinn ziska lamer nouvo ti ranplas ansien net. Telman bien ranplase ki kan ou mars  dan 
lari Siti -Ini vadire ou dan Hong -Kong ousa Singapore, ousa New York, London ou Paris. Kosmopolit net! 
Bann artis, poet kouma pent, ti koumans regret 'letan lontan'. Me Administrasion Otonom lor vites ti pe 
denons reflex paseis. Media ti boykott zot; g alri ti boud zot. Plizier ti prefer emigre. Kiltir lokal ti al 
enndergrawn. Holly -Bollywood ti pe kas pake e kas konte.  
Kouma mo ti dir, bann ti laboutik ti disparet ek enn trale ti -sipermarket kouma pou nou ti ranplas zot. Zot ti 
ena bann zoli nom: Flanbw ayan, Sitronel, Yapana, Pikpik, Kardinal, Plato, Belmon ets. Zot servis ti ena enn 
tous amikal parski zot ti pros ar dimoun zot lokalite. Sa ti tro zoli. Bann finansie ki ti rod bann domenn ki 
garanti maximem profi lor vites ti pe viz komers detay. Enn mil tinasional, Universal Stores ti desid pou aste 
tou, moderniz e reorganiz komers detay. Tonton Siram ek mwa, nou ti kone ki nou ti fini tas dan leto. Zot ti 
tro for. Kot nou ti bouze nou ti manz feyaz. Zot ti propoz ki nou de travay ar zot kom asistan -manej er. 
Tonton Siram ki depi enn bon bout letan ti pe travers difikilte dan so koup pa ti kapav tini presion nouvo 
sitiasion. Li ti tom dan lalkol net. Enn zour li ti donn mwa so libreri parski peyna lavenir dan liv. Lerla ki mo ti 
realize ki kantite so konesa ns ti profon. Li pa ti ena zanfan e dan so latet mo ti so zanfan spiritiel. Tantinn 
Sita 'si ti bien pros ar mwa. Nou ti vinn de bon kamarad e zis ar mwa ki li ti rakont so soufrans. Dan 
koumansman li ti sey tou pou tir Tonton Siram dan piez lalkol. Enn zo ur, fatige, degoute, li ti kit li. Tonton 
76 
 Siram ki ti finn perdi so boue sovtaz, ti plonz dan fon net. Laont, solitid, depresion ti ed Tanatos gagn 
laviktwar lor Eros. Zour so lamor li ti ena pre senkant -an. 
SAPIT 5  
ZISTWAR TANTINN SITA  
Bien zenn mo ti perdi mama ek papa e mo tantinn ti adopte mwa. Mo ti grandi dan klan Treepat, enn fami 
ki ti aktif dan borlamer. Tantinn Kawnselia ti tret mwa kouma so prop zanfan. Li ti ankouraz mwa aprann 
dan lekol. Mem zame li ti al lekol, li ti kwar dan ledikasion. Le r mo ti ena diset -an Tantinn Kawnselia ti dir 
mwa ki enn bon garson dan enn bon fami, fami Ramsamy, ti enterese ar mwa depi li ti trouv mwa dan 
maryaz mo kouzinn. Mo ti konn Siram vagman; li ti enn zoli garson ar enn ase bon ledikasion; li ti pe travay 
dan laboutik so papa. Kouma mo ti gagn laz pou marye, mo ti dir wi. Apre ki so fami ti fer demann ofisiel, 
Siram ti koumans frekante. Sis mwa pli tar nou ti marye.  
Dan koumansman tou ti pas bien. Li pa ti brit. Tanzantan li ti aste liv pou mwa parski li ti ko ne ki mo ti 
kontan lir. Souvan nou ti koz lor bann zafer ki nou ti lir. Kan mo ti dir li ki mo kwar mo ansent, li ti extra 
eksite. Ler mo ti fer enn pert li ti boulverse. Ler mo ti fer mo deziem pert mo ti santi koumadir enn resor ti 
kase. Li ti aret koz k oze zanfan. Bien vit sex ar mwa pa ti pe enteres li. Kan mo ti koumans koste ar li aswar 
dan lili, li ti pe tourn so ledo, dir mwa li fatige, li ena pou leve boner pou al travay. Dousman -dousman mo 
lili ti vinn fad, frwa ek repousan. Kan Bala ti marye e mo  boper ti dimann Siram ek Bala fer gardien 
atourderol, mo mari ti extra eksite kan so tour ti vini. Ti ena enn lot fam dan so lavi.  
Mo lavi ti kouma enn pirog dan sek lor disab, enn polank vid. Mo tantinn, mo belmer, mo belser ti okouran 
dilem dan lekel mo  ti ete me zot tou ti konsey mwa fer vadire tou korek. Pli tar kan Bala ti marye, mo ti 
gagn enn kompagn. Ratna omwen ti pe kapav koz ar so mari e kan li ti santi ki li ti bizen ale, li ti ale ar 
soutien so mari. Mwa 'si mo ti anvi sorti andeor mo prizon. Mo ti dimann Siram kifer mo pa al ed zot dan 
sipermarket. Mo ti kapav tini lakes. Non, ti ena enn kesier. Wi, ti fam la ti gagn enn plas. Mwa, so fam 
marye, pa ti ena sa privilez la.  
Siram ti koumans bwar enpe tro. Bala ti pe sey fer mwa konpran. Pov Siram ! Fam la ti pe fini li. Lorla li ti pe 
vinn enpotan akoz lalkol. Kouma enn dimoun entelizan koumsa kapav vinn enn kales kase? Mo nepli ti tro 
zenn me seki mo ti sir se ki si mo pa fer kiksoz mo 'si mo ti pou vinn enn kales kase. Bala tousel ti konn mo 
plan . Li ti sagren Siram me li ti konpran mwa. Mo ti bizen kit mo prizon ki ti pe fini mwa. Kikfwa mo pa ti 
swazir moman pli korek me mo priyorite ti mo prop lavi. ... Enn sans Ratna ti donn mwa enn ti plas kot li 
ziska mo gagn enn travay.  
Klan Treepat ti reze t mwa parski mo ti amenn dezoner; klan Ramsamy ti fer mem zafer. Me Bala enn kote 
ek Ratna lot kote, de dimoun ki ti finn konn boukou difikilte, pa ti les mwa tonbe. Sakenn so manier ti 
permet flanbwayan fleri dan lenpas.  
SAPIT 6  
DAN DANFOUR  
Ler mo ti finn  vinn enn proferser kalifie avek ase lexperyans, mo ti dimann poste mwa dan Danfour. 
Enspekter ki ti pe okip mo dosie pa ti'le kwar so lizie.  
- "Mamzel Ratna, vremem ou'le al travay dan Danfour?"  
- "Wi!"  
- "Mo kapav kone kifer?"  
- "Kan mo ti bien pli zenn,  mo ti dan dife. Enn madam ki pa ti mem enn ti fami ar mwa, ti ramas mwa, nouri 
mo lekor ek mo lespri. Li ti donn mwa enn gran kado: lesperans.  
- "Ou'le dir lespwar!  
- "Non, Misie Imambakas, lesperans. Enn santiman ki Bondie zame abandonn so zanfan."  
- "Kouma  li ti apele?"  
- "Kisannla?"  
77 
 - "Madam la!  
- "Tantinn Khadija."  
- "Haaan! ... Kifer Danfour?"  
- "Si nou tou travay ansam, nou kapav replant lesperans dan Danfour."  
Enspekter Imambakas ti rekomann mwa. Ti ena kwartez pou profeser dan lakour lekol. Konfor  minimem. 
Mo pa ti bizen plis. Travay ti bien difisil. Mazorite bann zanfan ti viv dan fami -enn-paran, pli souvan kot zis 
mama prezan; bann zanfan la ti malnouri; seki enpe pli gran ti pe okip seki pli piti. Bann zanfan ti vinn lekol 
san lardwaz, kreyon, k aye ou liv. Lekol ti pe donn zot enn bout dipen ek enn goble dile grasa zenerozite enn 
ONG ki ti apel Kavi Ram. Siti -Ini ti viv lor maximem profi toutswit dan laglwar eternel; Danfour ti viv lor 
sarite.  
Mazorite dimoun dan Darfour ti bann planter ki ti per di zot later; bann ki ti perdi zot gagnpen parski lespas 
kominoter ti privatize; bann ki ti perdi zot lakaz parski bann promoter ti trik zot. Enn zour mo ti zwenn 
Solanz ki lontan ti viv dan Kan Mimi. Ti finn ena gran devlopman (pon, otorout, imeb, vila) m e lakaz ki ti 
promet pou donn bann abitan zame ti sort dan later. Boukou zennfi ti pe oblize rant dan travay sexiel. 
Lazourne zot ti dormi dan enn lasam -kat-fey-tol e aswar dan rezion lantern rouz zot ti rod lavi.  
Erezman ti ena ennde travayer sosial devou e ki ti pe sey fer dimoun regagn zot dinite. Me naz kontkouran li 
pa enn zafer fasil. Souvan parski zot fatige, zot san resours, san soutien Administrasion Otonom, zot 
abandone e lerla enn ti labouzi lespwar tegn.  
Konpare ar lezot , mo ti dan bien. Mo ti en a enn lapey regilie, enn plas pou kasiet lapli. Mo ti ena enn travay 
ki mo ti kontan mem si kondision ti difisil. Mo ti ankor zenn, ranpli ar lenerzi ek kouraz. Akoz tousa mo pa ti 
gagn drwa plengne. Dan Danfour, bann dimoun kouma mwa nou ti form enn rezo solidarite pou de rezon: 
pou anpes solitid pez tro for e pou ki nou devlop konplemantarite parski tou bann problem ti konekte. 
Tanzantan bann manm diferan ONG ti pe zwenn sosialman ek profesionelman. Nou ti enn ti pogne dimoun 
ar boukou lespwar ki dime kap av meyer.  
Dan enn sa bann renion la - mo pa tro rapel sipa li ti sosial ousa profesionel - mo ti gagn enn sok. Bala, wi 
mo Bala, ek so kopen Gerard ti la. Pa zis sa. Kisannla lot ou kwar? Wi, Tantinn Sita. Ladan zis Gerard ki zame 
mo ti zwenn. Mo ti kone l i ti ekziste me zame nou ti zwenn. Li ti enn pret manke. Li ti abandonn seminer 
kan li ti pran foul konsians so oryantasion sexiel. Me so lafwa dan Zezi pa ti kabose. Okontrer parski li ti 
onet anver limem so lafwa ti pe briye ar mil reyon miltikolor.  
Nou ti enn ti group omozenn dan nou mision ek nou aksion. Nou tou nou ti ena ant karant ek senkant an; 
nou tou ti travers dan dife ki kapav brile me ki pirifie si konn chombo li; nou tou ti anvi met fren ar 
deteryorasion fizik, sosial me sirtou moral. Nou tou nou ti bann rebi lozik Siti -Ini. Danfour ti nou Apokalips ki 
ti pe anons lafen Lanpir Romen ki ti pe oprim nou. Gerard ti enn lider natirel, enn zeni organizasion; Bala ek 
mwa nou ti bon dan aksion lor teren parski nou ti konn koz langaz lepep, itiliz zot prop metafor pou fer zot 
trouv kler. Tantinn Sita - pa kone kifer mo ti kontinie apel li Tantinn - li li ti konn met bann fam ankonfians 
pou ki zot kapav koumans pran zot desten dan zot lame. So manier koze ti spesial.  
Dan Danfour ti ena enn group zenn ven -vennsenk -an ki ti koumans atire par lalit arme. Siti -Ini ti pe naz dan 
jalsa foulous pandan ki Danfour ti pe nwaye dan detres. Tou bann arter kominikasion ti bouse e lekar ant sa 
de realite la ti pe grandi. Administrasion Otonom ti aret servis minimal dan  Darfour parski zot pa ti kontribie 
dan finansman aktivite. Lari pa ti asfalte; pa ti ena ramasaz ordir; bann dren ti bouse. Zanimo mor ti pe 
dekonpoze dan bor sime. Ti ena enn gran danze ki enn lepidemi kolera eklate. Linet roupi lor lizie ni 
Administrasi on Otonom, ni Gran Group Finansie ki ti kontrol 90% larises nou rezion ti realize ki nenport ki 
katastrof ti pou afekte tou dimoun. Plis lamas dimoun exkli, marzinalize ti ogmante plis ti pou ena problem 
sekirite pou tou dimoun. Bann modere ti regroup zot dan enn parti politik ki zot ti apel Mouvman KaviRam. 
Zot ti panse ki li ti posib asoupli boukliye Mamon pou enzekte lespri Zezi ek Gandhi. Popilasion Danfour ki ti 
pe tir jab par lake pa ti enterese ar koze mervey. Souvenir desepsion resan ti tromatiz zot  lespri. Zot ti vinn 
fatalis. Langaz violan ti atir zot plis.  
 
78 
 Eski travay sosial ti ase? Fouy trou, bous trou? Servi lakras pou tengn lensandi? Souvan dout ti rant dan 
latet e ti kal mo lelan. A Bondie kifer mo pa ti ena lafors moral Gerard! Tantinn Sita li,  li ti kouma Sita dan 
Bannwas. Li ti kone, li dir, ki exil d an Danfour li ti zis enn kalver ki ti pou amenn nou ver Moksha. So Moksha 
pa ti lwen, li ti panse. Sa krwayans la ti permet li fer fas difikilte. Me enn swar ler li ti pe vinn get mwa, enn 
group v akabon ti tom lor li. Pourtan zot ti kone ki li dan nou grou p. Violans, vol, viol. Zot ti les li dan enn 
karo pikan, san konesans. Lelandime ler ti trouv li, so lekor ti kouver ar fourmi rouz. Me li ti ankor vivan. Ti 
ena enn dispanser ki ti roule par bann  volonter. Laba li ti gagn premie swen. Pa ti ena lanbilans pou amenn 
li lopital. Enn dimoun ki ti ena enn vie kachak -charli ti ofer so led. Se koumsa ki ti reysi sov so lavi. Me li ti 
kontamine par viris SIDA. So Moksha ti paret bien lwen aster.  
Kan nouve l so 'aksidan' ti fane, boukou fam ti vinn get li pou souten ir li. Zot ti fer enn asosiasion otodefans 
pou fam. Zot ti mem ranz enn lokal pou rezidan. Zot ti apel li "Papernoula". Boukou zom ti vinn ed zot.  
Malgre dezenteresman dan aksion sosial par mazori te, asakfwa ki ti ena enn maler, ti ena enn mouvman 
solidari te spontane e enn ti lalimier ti alime kot personn pa ti atann. Lesperans pa ti enn koze fos.  
Seki ti plis difisil se trouv enn sime ant politik represif Administrasion Otonom ek lalit arme; enn s ime non -
violan, determine ki amenn lazistis sosial ek plis b oner pou pli boukou dimoun. Kimanier fer travay sosial ek 
aksion politik mars annarmoni? Ti ena enn konfli ant sosial ek politik parski parmi travayer sosial ti ena seki 
ti antipolitik - tou polit isien manter, voler, kouyoner - e parmi politisien ti ena ki  ti trouv rivalite - bannla pe 
lapes dan nou baraswa. Mo pa ti ena okenn experyans politik; anfet mo ti plito mefie politisien me dan mo 
latet ti ena enn lide vag ki li ti posib fer sa de la mars ansam. Dapre Bala, mo ti enn idealis volontaris ... Tou 
ti anbrouye dan mo latet.  
Mouvman KaviRam so lider ti apel Dario Ravaton. Li ti ena boukou experyans dan travay sosial me li ti 
toultan panse ki travay sosial li ti enn tranplen pou al ver aksion poli tik me anmemtan travay sosial, kan li 
vedir konsolidasion ba nn lobi efikas, li kapav vinn baz sikse politik. Pou li sa de la mars ansam; parfwa enn 
plis priyoriter, parfwa lot ki priyoriter. Li ti refiz bann divizion rizid dan enn lemonn dinamik. Me pou re ysi ti 
bizen ki toultan nou pa bliye kot lasours nou problem  ti ete. Mo ti pe konpran so bann lide parski nou ti pe 
zwenn ase souvan. Dario so tifi ti dan mo klas. Tifi la ti ena difikilte pou aprann. Mo pa kwar li ti dislektik me 
plito li ti boulverse par  kiksoz ki ti ariv li. Mo ti dimann ki so papa ousa so mama vinn get mwa pou ed mwa 
konpran zanfan la. Se Dario ki ti vini. Li ti fer mwa konpran ki li ti paran -inik. So madam enn zour ti kit zot 
anplan. Li pa  ti blam li parski li pa ti enn mari ekzanpler.  Depi sa zour la li ti okip so de zanfan avek led bann 
vwaze n. So tifi, Jesika, ti bien afekte par depar so mama. Mo ti ofer pou okip zanfan la dan tanto apre lekol, 
si li pa ti ena okenn obzeksion. Pa ti ena obzeksion. Jesika ti pe rapros nou dousma -dousm a. Enn tanto ler li 
ti vinn sers so zanfan, li ti donn mwa e nn boutey diven rouz ek enn roz rouz.  
- "Ki lokazion?"  
- "Mo zis anvi."  
- "Kifer to pa reste; mo fer enn ti manze; nou gout li ansan."  
- "David pou tousel. Mo finn kit li kot enn vwazen."  
- "Be al  sers li!"  
Amizir sitiasion ti pe deteryore, violans ti pe f ann so lapipi. Bann zenn ti pe vinn deplizanpli enpasian. Zot ti 
apel zot mouvman Maw -Maw. Li pa ti kler si zot ti Mao -Mao ousa Mau -Mau. Enn fwa mo ti dimann enn 
dirizan sa kestion la. Li ti fixe so pous lipe detrwa segonn avan li ti dir mwa: "Toulede!" Da n Siti -Ini ti 
koumans ena detrwa dimoun bonnvolonte ki ti pe dir ki si pa fer nanye, violans pou vinn kiltir zeneral. Pa 
kapav zis koz krwasans san pran kont deteryorasion dan domenn sosial. Leta otonom pa ti kapav zis enn 
fasilitater ki permet ris vinn pl i ris. Li ti bizen okip bann pov, bann malad, bann vie, bann andikape; li ti bizen 
okip ledikasion ek lasante tou dimoun. Sa bann dimoun bienentansione la pa ti organize; zot pa ti ena 
okenn enfli ans lor pouvwar desizion. Bann media ki ti dan lame gro lamo ne ti sansir zot malgre ki ofisielman 
zot ti kont lasansir. Parski deba demokratik ti bloke, violans ti vinn expresion normal bann viktim 
devlopman san leker.  
79 
 SAPIT 7  
PREMIE SIGN  
Dan bordroum Foul ousPlennti Inc.  
CHERPERSONN: Aret badine vouzot! Selon serten siyantis seki pe arive, zis so reklam. Sitiasion pou vinn pli 
delika e grav biento.  
MANM 1: Bann siyantis pe rakont nenport, pe koz nahiin. Mwa mo ena dan mo larme , siyantis ki dispoze 
prouv lek ontrer si nou fer zwer ar zot.  
MANM 2: Asipoze li vre, anou servi siyans ek teknolozi pou rezoud problem la.  
CHERPERSONN: Samem nou douk. Dapre bann exper teknolozi pa pe kapav bar sime problem ki teknolozi 
finn kree.  
MANM 10: Ki sa siperstision la? Teknol ozi ena solision pou tou.  
CHERPERSONN: Pourtan li pa'nn  reysi met enpe diplon dan to koko! ( Tou dimoun riye ). Bon ase badine! Tou 
nou bann dernie envestisman pe tom dan dilo.  
MANM 12: Misie Prezidan, ou enn joker. Tom dan dilo. Laverite! Bann vila piedanlo  finn rant net dan dilo. 
Ha! Ha! Ha! Mari komik!  
CHERPE RSONN: Nimero 12, aret fer zokris!  
MANM 12: Wi Misie Prezidan!  
CHERPERSONN: Bann akerer vila delix pe fer valwar zot drwa. Dan kontra ena enn kloz ki si dilo pa respekte 
zot propriyete, nou, vander vil a, nou bizen dedomaz zot. Si nou ena pou pey konpansasi on dapre lalwa, nou 
met fayit. Nimero 12, to'nn aret riye?  
MANM 12: Ena so solision, Misie Prezidan, si ou permet mwa ...  
CHERPERSONN: Permet twa!  
MANM 12: Si koumadir enn bom tom lor nou lavil, kraz t ou, ena konpansasion pou nou peye?  
MANM 7: Aret fer ler do toutouk!  
MANM 9: Bizen met enn tax lor koze.  
ZOT TOU: Wi! Wi! Wi! Enn tax lor koze! Enn tax lor koze! Enn tax lor koze!  
CHERPERSONN: Zokris ena rezon!  
ZOT TOU: Hen!  
CHERPERSONN: Nivo dilo monte, sa  li enn katastrof natirel kont lekel nou finn donn n ou bann kliyan garanti 
pou ki zot met tou zot blakmoni dan nou biznes. Me enn bom, li pa enn katastrof natirel.  
MANM 10: Samem mo ti pe dir. Teknolozi ena solision pou tou.  
CHERPERSONN: Ayomama! Zot ena r ezon. Bizen enn tax lor koze.  
ZOT TOU: Wi! Wi! Wi! E nn tax lor koze! Enn tax lor koze! Enn tax lor koze!  
CHERPERSONN: Atann! Ena enn solision politik!  
ZOT TOU: Politik!  
CHERPERSONN: Wi, politik. P O L I T I K! Dan Danfour ena enn ta ti kouyon ki pou enpe l amone pou dipoze 
fer travay la.  
MANM 5: Ki travay?  
CHERPERSONN: Nou pran enn group delenkan, arm zot; apel zot Mouvman Liberasion Danfour; donn zot 
materyel pou dinamit tou bann vila 'piedanlo'.  
80 
 MANM 4: Be ena sirveyans ek sekirite; ena lapolis ki fer patr ol. 
CHERPERSONN: Sosiete Sirveyans Ek Sekirite, SSS,  li enn konpagni ki nou kontrole. Nou donn enstriksion 
sirveye lizie ferme. Mo va koz ar Premie Administrater Otonom - Otonom! Fer riye. So kalson pa pou li! - 
Pandan enn semenn avoy lapolis al fer patrol  lor kolinn.  
MANM 1: Li pa tro drastik seki nou pe r od fer? Kifer nou pa kraz bann kolinn pou konble lamer?  
CHERPERSONN: Zame finn tann global warming? Sanzman klimatik? Pol Nor ek Pol Sid pe fonn? Zame? Pa 
pou kapav aret dilo. Konstrir ladig? Ladig defons e! Apre nou mision se pa aret lamonte dilo. Nou misi on, 
nou devwar anver nou bann aksioner se maximem profi toutswit. Mo propoze ki zot donn mwa plen 
pouvwar pou fer sa louvraz la. Pa bliye enn lot zafer. Dapre mo lenformasion, Mouvman KaviRam pe 
koumans v inn popiler. Mo finn sey aste Dario Ravaton. Enn lat et dir sa. Enn kout ros, de zozo mor. Nou fann 
rimer ki brans arme KaviRam pe detrir tou.  
MANM 2: Pa enn mouvman non -violan sa?  
MANM 12: Pli enn mansonz gro pli li efikas. Nou zet otan labou ki nou kapav.  Bann KaviRam pou sey tir 
labou lor zot. Souye, frot e, lave ... Fer seki zot anvi, pou ena tras labou pou reste.  
CHERPERSONN: Zokris, to pa zokris ditou. Kot to'nn gagn sa lide la?  
MANM 12: Dan Mein Kampf!  
CHERPERSONN: Enn dernie kiksoz. Sak geng pou ena e nn sel mision apre kwa li pou disparet ... fizikman ... 
Konpran? Fale pa ena temwen. Pou ena lanket lapolis apre sak demolision ki pou fini par enn fiziyad kot 
bann bandi pou zwenn tase.  
ZOT TOU: Felisitasion Kapitenn! Ou ki ti bizen pe diriz sa pei la.  
CHERPERSONN: So ler pre pou vini.  
SAPIT 8  
PAPERNOULA  
Nou refiz, Papernoula, malgre resours limite, ti pe kapav ed enn dizenn fam. Kan mo ti degaze enpe bann 
manm ti dimann mwa okip refiz la foultaym. Pou mwa sa lof la ti enn kado Bondie. Mo Moksha ti pran en n 
form ki mo pa ti atann ditou. Mo pa ti kone komie  letan mo ti reste pou viv me sa tigit lavi ki ti reste ti ena 
enn direksion kler, enn sinifikasion prop. Nou ti pe servi later otour nou refiz pou kiltiv legim e pou fer lelvaz 
poul, lapen ek kabri. Me sa n koudme enn filantrof nou pa ti pou kapav zwenn de  bout. E bann seropozitif pa 
ti pou gagn tretman anti -retro -viral (ARV). Si ti ena finansie rapas anmazorite, ti ena enn pogne ki ti zene 
par lamizer dimoun ki sistem ti pe zet dan depotwar. Enn zour sekre ter Misie Robert Grangayar, ki ti pe 
finans nou ref iz, ti vinn rann nou vizit pou dimann nou si nou ti pou aksepte vizit so patron. Personn pa ti 
obzekte. Li ti bien vie. Li ti kwar dan sarite parski pou li kan donn dimoun pov se koumadir nou pe pret 
Bondi e. Me ler mo ti dir li ki se pa sarite ki pou sov n ou me pouvwar ekonomik li ti tike. Li pa ti paret pe 
konpran.  
- "Zot pa'le mo ed zot?"  
- "Non, pa mal konpran nou Misie Robert. Ou led li plis ki presie me li pa permet nou dres nou ledo."  
- "Mo pa tro kon pran. Mo'nn abitie pans enn manier me la koumadir ena enn lot ..."  
- "Non, pardon, mwa ki pa konn koze. ... Mo extra apresie ou prezans isi. Vinn get nou kan ou gagn letan."  
- "Letan mo pa manke. Mo ena plis ki bizen me ..."  
- "Me?"  
- "Ou kone dimoun dan m o klan, zot pans enn lot manier. Mwa mo n epli kone ki pou panse depi ki ..."  
- "Depi?"  
- "Enn lot fwa mo dir ou!"  
81 
 Depi sa zour la so kontribision ti ogmante e so vizit ti pli frekan. Li ti bizen nou kouma nou ti bizen li. Enn 
lalians natirel ousa kont nati r? Mwa mo ti trouv li normal me ti ena la gel sal ki ti pe zet labou. Ankor enn 
fwa mo trouv fler flanbwayan dan fon lenpas dan bor presipis.  
Boukou violans dan Danfour kouma dan Siti -Ini. Nouvel ti pe sirkile ki bann vila piedanlo ti pe eklate kout 
bom enn  par enn e partou ti ena kout fizi ant la polis ek 'teroris'. Teroris ti pe mor par grap. Boukou zenes ki 
ti rant dan lak Cherpersonn ek so bann konplis, ti zwenn lamor. Dan Danfour ti ena enn lot kalite violans. 
Bann viktim violans ti sirtou bann fam ek za nfan. Andire ler ena gran stres ek fristr asion, dimoun rod pli feb 
ki li pou vomi so malez.  
Ti ena boukou plis demann led dan refiz Papernoula. San koudme Robert nou pa ti pou kapav zwenn de 
bout. Enn zour enn loto ti aret divan nou refiz e sofer la ti ame nn enn lanvlop pou mwa. Ti enn let Robert  ki 
ti envit mwa vinn dine kot li. Mo ti pe ezite. Pa sir ki mo ti bizen fer. Mo ti dimann konsey bann kamarad. 
Zot tou ti konsey mwa ale. Sa swar la loto Robert ti vinn sers mwa.  
Mo ti pe gagn gos dan so domenn me Robert ti pe fer tou pou met mwa alez.  
- "Sita, mo bien bizen dir ou kiksoz. Mo pa ena boukou zour pou viv ..."  
- "Pa koz koumsa!"  
- "Mo serye. Mo ena enn kanser e biento mo pou dimann mo dokter andormi mwa. Eski ou kapav asiz kot 
mwa ler sa arive? Mo peyn a personn. Mo ti ena de zanfan, enn tifi ek enn garson. Zot ti pou ena mem laz ki 
ou zordi. Enn aksidan elikopter! ... Chuut! Les mo fini. Mo ena boukou kas, enn lanpir ... Zordi peyna 
personn pou trap mo lame ler mo fer mo dernie pa. Apart ou.  
- "Peyna pr oblem! Mo pou la."  
- "Sita, li ilegal sek i mo pe dimann ou. Ena prizon ladan."  
- "Mo'si mo peyna lontan pou viv."  
- "Mo kone ou seropozitif. Pa per. Enn zour pou dekouver so remed. Gard lespwar. Mo ena enn deziem 
zafer pou dir ou. Mo pe fer enn don mo lanp ir finansie. Prensipal benefisier se Pape rnoula. Mo noter finn 
fini prepar bann dokiman legal. Li pou explik ou tou bann detay. ... Bon aster nou pas atab."  
Ti ena bon manze me mo pa ti fen ditou.  
Lelandime mo ti dimann Ratna, Dario, Bala ek Gerard vinn zw enn mwa pou enn zafer irzan. Zot ti kwar mo 
bien malad. Ler mo ti donn zot nouvel Bonomnwel zot ti kwak. Nou tou ti per enn sel kiksoz. Lamone fasil ti 
kapav fasilman fer nou devie e ti ena danze ki bann roderdeler ti pou borde anmas.  
SAPIT 9  
EPILOG  
Nivo l amer ti pe kontinie monte. Enn saler tori d ti pe bril partou. Bann vie ek bann baba ti parmi bann 
premie viktim. Dilo ti koumans manke; respirasion ti pe vinn difisil. Apre enn long peryod lasesres, enn lapli 
toransiel ti koumans tonbe. Plizier siklonn vio lan ti pas lor nou. Later rasazie nepli t i kapav absorb dilo. 
Teren ti koumans glise; bann imeb ti pe grene. Glisman teren ti parfwa spektakiler parski ti ena parfwa 
koumadir enn tranblemandeter. Gro -gro gob bann kolinn ti pe sanz mouyaz. Ant lamer ek koli nn ti ena 
aster enn kanal ase profon pou bann ti navir navige. Topografi nou rezion ti sanze net. Lanatir martirize, 
koumadir enn zean ki ti pe sakouy lapousier lor so manto, ti pe redesinn so lekor. Valer imobilie ti pe 
degrengole. Resesion ti fann so lap at ourit partou. Lekonomi formel ti kraze . Dan Danfour 'si ti ena difikilte 
me pa ti osi grav. De kiksoz pozitif ti pe ariv Danfour: premie dabor nouvo topografi ti vinn favorab parski 
aster ti ena enn lien direk ant li ek lamer; deziemman sistem debrouy -debrouye san tro stres kot dimoun ti 
pe ok ip lanatir ki ti pe okip dimoun olie dimoun fer dominer ar lanatir, ti permet devlopman enn sitiasion pa 
tro drastik. Malgre boukou lamor ek destriksion ti ena pou dimoun kreatif posibilite enn lekzistans pa tro 
difisil. Me lot kote, sitiasion dan Siti -Ini ti katastrofik. Koumadir lanatir ti ena enn kont pou regle e li ti regle 
li san pitie.  
82 
 Kan bann zenn dan Danfour ti realize ki kantite Siti -Ini ti vilnerab zot ti fer bann lennding, devaliz bann 
magazen ek bann vil a abandone ou andetres. Ti enposib anpes kao regne. Sekirite prive, lapolis, nanye pa ti 
pe marse. Kan li ti kler ki Siti -Ini ti pou fini kouma Pompei, bann dirizan ekonomik ek politik ti ris zot kales. 
Tou manier zot fortinn pa ti dan pei me dan bann laba nk lot kote dilo. Me dimoun klas mwayen k i ti pe 
manz dan katora barrka saheb ti oblize rod enn boue sovtaz anplas e zot ti koumans konpran nesesite 
solidarite ar dimoun dan difikilte pa parski zot ti vinn filantropik me parski li ti sel fason pou zot sap zot lavi.  
- "To trouve Ratna, sa bann la zot pou rod ris dra lor zot."  
- "Nek ena pou pa les zot rant dan KaviRam."  
- "Pa kapav anpes zot. Zot kapav donn enn koudme. Pa bliye parmi zot ena dokter, enzenier, profeser, 
avoka ... Nou bizen sa bann dimoun la."  
- "Be Dario! Kouma pou anpes zot fer zot fanor?"  
- "Peyna solision mirak. Bizen organiz bann planter, elver, artizan, peser dan bann korperativ kot zot ki 
kontrole. Nou bizen bien vizilan. Sirtou bizen pa refer mem erer ki avan: nek pans plen pos."  
Ti pou  ena pou rekonstrir enn abitat pou pli zier milie dimoun ar resours limite. Enn extra gran defi! Pa ti 
ena alternativ. Bann pei ek rezion ki ti kapav ed nou ti pli dan pens ki nou. Nou ti ena pou depann lor nou 
prop lafors.  
Bala ti kontan dir ki nou ti kont  sanzman radikal. Sanzman ti akseptab zis si li ti al dan mem direksion ki 
avan. Me aster sanzman andeor nou kontrol ti obliz nou sanz nou oryantasion. Ti bizen envant lavenir, 
redesinn kontour nouvo dime.  
Nou tou nou ti dan lenpas. Eski flanbwayan ti pou fleri sa lane la?  
NOVAM 2007  
RETOURN KONTENI/BACK TO CONTENTS  
 
PRINSES  PRATHNA  
Pou tou bann toktok lor later.  
SAPIT 1  
Enn fwa dan pei Banndoukland ti ena enn Sadou ki ti viv dan lafore Makonde anba enn pie lafours. Sadou la 
ti ena enn gran pouvwar mazik. Li ti rapel lepase, li ti konpran  leprezan e li ti souvan okouran bann 
evennman avan ki zot ti deroule. Enn zour ler li  ti pe medite li ti tann enn lavwa profetik ki ti revel enn orak: 
"Banndoukland pou rant dan so faz Bomatom Bharat, so Kalyoug, ziska ki enn tifi, enn zanfan mirak, pou 
vinn efas fernwar e permet reyon soley travers lekran gaz pwazon." Sadou ti fer enn sou rir, pran so baton, 
al dan direksion soley leve kot li ti sir li ti pou zwenn zanfan mirak.  
Pou Sadou enn long lamars ti koumanse. Kouma li ti perdi labitid marse ousa f er lekzersis, bien vit li ti 
fatige. Li ti bizen asiz lor ros dan bor sime pou regagn respirasion me avek pratik so landirans ti ameliore. Li 
ti pe kapav kouver enn long distans sak zour. Sak zour li ti pe santi li enpe pli pre ar Prathna, zanfan mirak. 
Pou pa perdi letan, li ti evit landrwa abite; dormi an plen -ner; manz fri, maniok, patat ; e bwar laroze matinal 
lor petal fler. Enn zour ler li ti pe apros enn lakrwaze, depi lwen li ti santi enn prezans me li pa ti trouv nanye 
parski sime la ti kas kontour e bann touf ti pie ti pe bar gete. Enn kout sek, kouma enn vizion, so prop zimaz 
paret  divan li koumadir li ti pe get dan laglas. Zimaz la ti koz premie.  
- Depi de zour mo pe atann twa Karann. Kifer to anretar?  
- Anretar?  
- To pa ti tann mwa pe dir twa deg aze? Mo apel ...  
- Ayo Karinn! We, mo ti tann twa me enpe lwen. Mo kwar mo pe vinn sou rd. Ayo!  
83 
 - Non, to pa sourd. To lespri ki fouka. Enn zwazo sante e to arete pou kontanple so bote. Enn fey tonbe e to 
ramas li. Ki to fer ar tou sa bann fey mor la? Bon d egaze! Karonn pe atann nou dan prosenn lakrwaze. To'nn 
manze?  
- Wi, koko, banann e mo' nn bwar fangouren.  
- Mo espere Karonn pa perdi sime. Sa enn lot sa! To dir li tourn agos, li li tourn adrwat.  
- Kouma to kone Karinn?  
- Karann, to pa'nn tann li dimande k ot nou ete?  
- Ayo! Lavwa bien feb. Aster mo tann li bien.  
- Normal to pou tann li bien . Li la divan twa.  
- Kotsa?  
- La anba pie bangasay. Normal li pe antone. Apre li pou dir li gagn kolik.  
Trwa Sadou, Karann, Karinn ek Karonn ti kontinie zot larout. Amizi r zot ti marse, zot vites ti akselere. Si 
touletrwa ti kouma Karinn zot ti pou avans pli vit. Souvan Karonn ti tourn dan move sime e lot de la ti bizen 
al lasas li. Kriye li pa ti ase. Li ti fons drwat, fer koumadir li pa ti pe tande. Karann, so kote, ti k as zot lelan 
parski enn papiyon ti pe zwe kouk ar mous dimiel. Parfwa Karinn ti  sap lor kal.  
- Karann, aret koz nenport! Fode pa fer Prenses Prathna atann.  
Karonn pa ti konpran.  
- Prenses?  
- Me wi bourbak! So papa Lerwa liniver. Normal bizen apel li Prense s, Prenses Prathna. Peyna letan pou 
perdi. Twa Karann to vey Karonn, anpes li p erdi sime; twa Karonn to vey Karann, anpes li aret enn tren pou 
li krase. E zot toulede, swiv mwa. Apartir aster nou marse aswar e repoze dan lazourne.  
- Ayo! Kifer?  
- Ayoyo! Ki fer? 
- Aret zot ayo ek zot ayoyo. Zot trouv sa zetwal briyan laba dan les. Lime m ki pou endik nou nou sime. Swiv 
mwa.  
Amizir soley ti pe kouse zetwal la ti pe vinn pli briyan e li ti pe deplase lantman pou permet nou trwa Sadou 
swiv li. Pandan plizier seme nn zetwal la ti gid zot. Enn swar zis minwi li ti arete. Trwa Sadou ti arete e 
kouma ti pe fer bien nwar zot ti prefer atann soley leve.  
Anba enn gran pie lafours nou trwa Sadou ti dormi enn somey telman profon ki ni barlizour, ni sante zwazo 
tou kouler ti  reysi kas zot somey. Ti bizen enn reyon for saler lete lor zot lizie pou ki zo t realize ki ti finn ariv 
zot. Karann ti koz premie.  
- Ayo! Sa reyon soley la li kouma enn benediksion lor mo popier.  
Karonn ti azoute.  
- Ayoyo! Soley pe mouy mwa.  
Karinn ti are t so lelan.  
- To pe transpire, gopia.  
- Ayoyo!  
Karinn ki toultan ti pran desizi on vit, ti dir zot ki bizen fer. Me kot ekzakteman ti bizen ale li pa ti sir parski 
akoz soley ti pe briye, zetwal -gid pa ti vizib. Karann ti bizen anpes Karonn perdi sime; Karo nn ti bizen anpes 
Karann fer ler an plen -ner. Karonn ti dimande.  
- Ayoyo! Kot p ou ale?  
84 
 - Bizen atann soley kouse. Lerla zetwal -gid pou vinn vizib. Li pou dir nou.  
Apenn li ti fini koze, lalinn ek soley ti fer enn lalians pou plonz Planet Ter dan nwar total . Kouma far dan 
nwar zetwal -gid manifik e imobil ti koumans flase.  
- Ayoyo, li pe apel nou.  
- Ayo, ala zoli la!  
- Kot Karonn?  
- Mo kwar li laba.  
- Kotsa?  
- Laba.  
- Karonn, kot to pe ale?  
- Ayoyo, li pe apel mwa.  
- Kisannla?  
- Prenses Prathna. Ayoyo, li tou sel pov jab la!  
Sannkoutla Karinn ek Karann ki ti swiv Karonn. Zot rant dan enn vilaz kot tou dimoun ti sitan okipe ar zot 
prop lokipasion ki zot mempa ti remark prezans trwa etranze. Ti ena enn misie dan so karo. Ler trwa Sadou 
la ti dir li bonzour, li ti  get lao dan lesiel e ti kriy for: "Boukou -boukou douk! Lapli pou tonbe." E li ti kontinie 
so lokipasion. Enn madam ti pe donn poul manze dan so lakour. Ler bannla ti dir li namaste, li ti galoupe, 
rant dan so lakaz, resorti ar enn balye e ti koumans balye  lapousier dan ler. Karann ti enpresione. Me de lot 
la ti trap so lame, ris li. Ler ti ariv divan enn lakaz abandone, Karonn ti arete.  
- Ki to gagne Karonn?  
- Ayoyo! Li ladan do dos.  
- Kisannla?  
- Nou Prenses Prathna, dos.  
- Kouma to kone?  
- Zot pa tann li  pe apel nou?  
Ler zot ti rant andan zot ti trouv enn tipti tifi, enn zanfan mirak.  
SAPIT 2  
Li ti enn tifi wit -an apepre. Li ti bren; li ti met enn long rob ble lesiel ki ti desann ziska so sevi; lor so latet li ti 
ena enn sapo lapay e dan so lipie enn per champal. Karann ek Karinn ti vinn gounga ar sok. Karonn ti premie 
pou koze. Li ti dimann Prathna: "Depi kan to la beti?"  
- Mo fek arive ... zis avan zot rantre. Ou, ou? ... Pa dir mwa. Ou ou Karonn. Sannlala Karinn, lotla Karann.  
- Bravo! San lor san.  
Pren ses Prathna ti enn tibout bonnfam. De ledan dile divan ti finn tonbe; li ti tourdey; enn so lipie ti enpe 
pli kourt ki lot. Me so prezans ti kouma kouran elektrik. Karinn ti dimann li si li ti fen? Fatige? Non, li ti ni 
fen, ni fatige.  
Karinn ti zet enn ko udey rapid otour li e ti pran detrwa desizion vit. Premie dabor ti bizen met  lord dan 
lakaz, prepar enn lasam pou Prenses Prathna e enn lot pou bann Sadou; answit ti bizen netway lakour, pas 
enn kout lapentir, balizonn miray, plant enpe fler ek legim, ranz  enn poulaye ek enn lekiri. Travay pa ti 
manke me tou ti pe mars kouma mirak . 
Detrwa zour pli tar ler bann pasan pase zot ti gagn sok. Personn pa ti rapel ki ti ena enn zoli lakaz koumsa. 
Zarden ti plen ar zoli fler, rido afler lor lafnet e toultan ti ena enn bon parfen manze ki ti pe fit zot lapeti. Me 
drol! Zame zot pa ti trouv personn. Dimoun ti pe koumans koze. Kisannla ti pe viv dan sa zoli lakaz la? Bon 
85 
 lespri ousa movezer? Kikfwa ti bizen al rann zot enn vizit. Zot ti fezer? Ousa timid? Kiryozite ti pe trangle 
zot. Bann misie ki ti pe al travay lor bisiklet ti pe gagn pann z is divan lakaz la; bann madam ki ti al sers lerb 
pou nouri kabri ek vas ti santi fatig zis divan lakaz la. Tousa ti enn senn pou ki zot ti kapav louk enn kou dan 
lakaz la. Me abba!  Louke ti dan vid.  
Enn gramaten ti ena bel exsitasion dan vilaz. Dan lavaran g ousa lor lafnet sak lakaz ti ena enn kart 
envitasion. Prenses Prathna ek so trwa Sadou ti gagn gran plezir envit zot dan enn gran fet ki pou dire ziska 
minwi. Ti pou ena manze, b war, danse ek spektak mazik. Tou dimoun ti envite, so vie kouma so zenn, so 
madam kouma so misie.  
Kot pou met tou sa dimoun la? Zour fet la, amizir ki envite ti pe arive, lakaz ek lakour ti pe grandi e finalman 
divan zot lizie ti ena enn gran sato. Partou -partou ti ena latab garni ar manze spesial; mizisien ek artis ti pe 
donn lag am; ti ena spektak pou zanfan, adilt ek gran dimoun. Ti enn fet mahasiper. Jalsa ti telman korek ki 
personn pa ti panse pou konn propriyeter fet ki pourtan ti parmi zot. Tou dimoun  ti remark trwa bonom ek 
enn tifi wit -an ki ti bwat -bwate enpe. Zot ti parto u e toultan zot ti ena enn bon parol pou tou dimoun. Ti 
ena enn moman kot lagam sega ti telman maja ki Karann dir Karonn: "Ayo! Mo anvi danse." Karonn ti 
reponn: "Ayoyo! Mo 'si par ey." 
San perdi letan zot ti trap lame Prenses Prathna e ti koumans trase. Va dire profesionel. Tou dimoun ti 
antoure. Mem Karinn ki ti pe boude okoumansman ti rant dan jalsa. Karann, Karonn ek Prenses Prathna ti 
gagn sok, dir ou. Ver minwi enn santer ar so lagitar ti koumans sante. Ti enn sante tris. Tou dimoun ti 
ekoute, enn mous pa ti anvole:  
ODEK  
Odek,  
lalinn laba pe zigzage, enn gro zetwal pe aval li;  
soley pe perdi so petal ki grene kouma vit kraze;  
larkansiel ki finn gagn enn fit pe pandi ar lakord enn  wit. 
Gro zero manz ti zero, samem nou takdir mo bayo.  
Bliye to tanbour tanb ourye!  
Ramas to ravann ravanie!  
Lapli finn mouy lapo bouk.  
 
Odek,  
Laflam pe griye Makabe e so soufrans pe touf lesiel;  
lasid pe ekrir ar lank rouz lor ros lagal Montagn Signo;  
lasann pe anvole partou, ranpli poumon ar lamor gri.  
Gro zero manz ti zero, nou dal pa pe kwi do matlo.  
Bliye to tanbour tanbourye!  
Ramas to ravann ravanie!  
Lapli finn mouy lapo bouk.  
 
Odek,  
Disel finn fini bwar lamer, leponz pe bronze lor disab;  
niaz lao gagn  lafiev karant, pe rod meksinn dan koray mor;  
enn dernie dofen pe kriye, peyna zorey pou ekout li.  
Gro zero manz ti zero, dife dan langka mo frero.  
Bliye to tanbour tanbourye!  
Ramas to ravann ravanie!  
Lapli finn mouy lapo bouk.  
 
Odek,  
Nou bann zanfan pa ra pel yer, zot viv dan zordi permanan  
e zot refiz get pli divan - pou zot dime pa ekziste.  
Ayo ki erer nou finn fer? Nou finn fer lavi vinn lanfer.  
86 
 Gro zero manz ti zero, tou finn vinn golmal mo dalon.  
Bliye to tanbour tanbourye!  
Ramas to ravann ravanie!  
Lapli finn mouy lapo bouk  
finn mouy lapo bouk  
finn mouy lapo bouk  
finn mouy lapo bouk ....  
 
Enn kout sek, zis minwi, tou lalimier tengn, sato disparet e bann artis fonn. Lao dan lesiel enn boul 
enkandesan ti envit dimoun retourn lakaz e montre zot sime dan nw ar. Tou dimoun marse, retourn lakaz 
vadire dan enn rev. Dan zot  lakaz bann Sadou ti pe tengn lalanp pou al dormi. Karann ek Karonn ti ole 
konpran ki ti arive.  
- Ayo! Ala ti bon la!  
- Ayoyo! Mo 'si parey. Karinn, to kapav explik mwa ...?  
- Pa sey konpran. N ou pe viv dan sant enn gran mirak. Nou al dormi. Pa fer tapaz. Prenses finn fini gagn 
somey.  
SAPIT 3  
Lelandime lavi normal ti retourne. Anfen preske normal. Dan vilaz, dan lespri dimoun anzeneral ti ena enn 
gou merveye. Personn pa ti kone kifer me boukou d imoun ti santi enn ti lazwa spesial, enn santiman boner 
ki pa t i kapav explike. Li ti enpe koumadir pe get figir enn baba fek ne. Enn mirak vivan. Me ti ena osi 
detrwa ki ti pe santi egrer lestoma monte. Parmi ti ena Banndouk alias Lalang Soumra. Lavey ler  tou dimoun 
ti pe amize, leker kontan, Banndouk so groker ti pe  fer li gagn maloker. Li ti kasiet dan enn kwen pou 
espionn deroulman. Li ti enn mous dan larme Lerwa, Samazeste Dandouksingh Mahaking e li ti gagn so 
galon kaporal parski li ti enn sef dan rap orte, palabre ek pas siro. Dan vilaz personn pa ti fer li konfi ans me 
tou dimoun ti per li parski li ti zanfout, piner ek san pitie. Depi ki li zanfan li ti ena lar kas lakok sekre e lerla 
vann lenformasion la ar seki donn plis pitay ek zwisans. Anplis li ti enn move krab. Akoz tousa dimoun dan 
vilaz ti apel li Banndo uk Lalang Soumra. So lespri biznes ti dir li ki si li konn trase, nouvo deroulman, nouvo 
sitiasion ousa nouvo evennman ti kapav plen so pos. Bizen aksepte ki dan so domenn li ti enn sef, enn 
mahamous. Ler tou dimoun ti pe okip zot zafer, li li ti al pionn kote lakaz Prenses Prathna. Lor enn oter, 
anba enn pie, deryer enn touf, ledo apiye kont tron -zarb, li ti vey tou detay. Tou ti paret kouma enn lakaz 
normal. Bann rido lafnet ti ouver pou les r eyon lalimier pous imidite dan lakaz; ti ena lavwa enn tifi ki ti pe 
sant 'Zozo Mayok'; dan lakour ti ena trwa bonom ki ti pe okip zarden. Pa ti ena nanye spesial. Me kifer enn 
ti signal dan latet Banndouk Lalang Soumra, ti pe dir li ki normal pe kasiet pa  normal? Li veye, veye, veye 
ziska ...  
Enn lavwa dous ti kas so  somey. Ler li ti ouver so lizie, li ti trouv enn tifi, frazil me kokas, pe dibout pre kot li.  
- Hen!  
- Mo kapav ed ou, tonton?  
- Ed mwa?  
- Wi, ou'nn tom lor later e fourmi rouz finn antour ou.  
Banndouk ti sote.  
- Kotsa? Kotsa?  
- Mo'nn fini fer zot ale. Pa  per!  
- Per!  
- Ena dimoun per fourmi. Mwa mo pa per zot. Akoz sa zot pa pik mwa. Mo pa fer zot dimal, zot 'si zot pa fer 
mwa dimal.  
- Kouma to apele?  
87 
 - Mwa mo apel Prathna?  
- Prathna?  
- Dan enn  pei bien -bien lwen, lot kote lesiel, prathna vedir lapriyer.  
- Lapriyer?  
- Ou kouma ou apele, tonton?  
- Mwa, mwa mo ... Sssm ... Lllan ... Bbbbanndouk.  
- Difisil ou nom la.  
- Apel mwa Banndouk.  
- Banndouk? Enn nom drol. Ki vedir Banndouk?  
- Bbbeeee! Pa ko ne. 
- Ou pa konn ou nom?  
- Mo konn mo nom me mo pa konn so sinifikasion.  
- Atann mo dimann Karann, Karinn, Karonn.  
- Karannkarinnkaronn?  
- Non. Karann li enn dimoun, Karinn li enn lot, Karonn li enn trwaziem. Ala zot laba, pe okip nou zarden. Les 
mo al ape l zot.  
- Non, pa fer sa. Mo anvi koz zis ar twa. Prathna, d ir mwa kisannla sa trwa bonom la. To papa ek to de 
tonton?  
Prenses Prathna ti riy enn ti riye rar koumadir enn ti laklos kristal pe petiye ar lazwa.  
- Kifer to riy mwa?  
- Pa pe riy ou tonton. Mo tr ouv ou koze komik.  
Li ti rakont Banndouk ki li ti fek fer z ot konesans, ki li koz ar zot mem zot pa la, ki zot finn gagn enstriksion ar 
so papa pou vey li ek okip li.  
- To papa? Kisannla to papa?  
- Limem lerwa.  
- To papa lerwa? Lerwa to papa?  
- Pa sa lerwa  la. Enn lot. Vre lerwa.  
- Vre lerwa! Ki to'le dir?  
Prenses  Prathna ti santi ki li ti finn rant dan enn lak. Par telepati li ti dimann sekour e trwa Sadou ti paret. 
Karinn ti koz premie.  
- Beti, finn ler pou retourn lakaz. Ase zwe.  
Karann ti azout so bout.  
- Ayo Prathna, nou'al lakaz fifi.  
Normal Karonn ti pou met  so bout.  
- Bizen fer vit Prenses.  
Banndouk ti sot lor sa.  
- Ki ou'le dir? Prenses?  
Toule trwa Sadou ti reponn anmemtan.  
88 
 - So nom gate Prenses. Nou'ale fifi.  
Prenses Prathna ti rapel enn ti zafer.  
- Karinn, ki vedir banndouk?  
- Banndouk? Banndouk ... mo kw ar li vedir fizi. Kifer?  
- Akoz samem.  
Karinn, Karann, Karonn ek Prenses Prathna ti retourn kot zot. Banndouk ti get zot disparet deryer feyaz. So 
lizie ti fixe sirtou lor Prenses Prathna. So ti bw ate, so lipie enpe krose marmit ti fer li rapel enn vie proverb 
dan Banndoukland:  
Kan marmit bwi, fernwar vantar,  
Krose marmit tengn dezespwar.  
SAPIT 4  
Lelandime, boner gramaten, avan tou dimoun, Banndouk ti al tap laport Samazeste Dandouksingh 
Mahaking po u raporte seki li ti kone. Ena enn ti group teroris danz ere ki ti pe prepar sibversion kont 
Samazeste pou met lor tronn enn lot lerwa ki zot ti apel vre lerwa. Anplis ti zot pe antrenn enn ti tifi pou 
vinn prenses. Zot ti apel li Prenses Prathna.  
- Ki laz li ena?  
- Set, wit -an. 
- Banndouk, aret to komeraz! Ti b aba pe fer sibversion?  
- Kwar mwa Mazeste, zot fer jadou. Mirak mo dir ou.  
Dandouksingh ti enn lerwa dan douk. Li pa ti kontan pran desizion. Kan ti ena enn desizion pou pran, li ti 
apel so bann minis , les zot pran desizion. Si rezilta ti pozitif, normal l i ti pran tou grander. Si rezilta ti negatif, 
li ti fer sot detrwa latet. Lepep ki ti kontan tamasa ti kontan get ekzekision. Kan disan ti koule zot ti gagn 
zwisans apar. E lerla pozision lerwa ti vin n pli for parski lepep ti kontan e ti sote -pile, kriye f or-for, "Sa zom!"  
Li ti donn lord.  
- Fer vinn mo bann minis, mo bann konseye, mo bann minis -konseye e mo bann konseye -minis.  
Enn timama apre lasal tronn ti ranpli ar kourtizan, kourtie, komiser, komi sioner, arpanter, arkanter, bayan, 
bayanter, e bachara k i ti an mazorite. Fer ler ek koz nenport ti pe fane partou kouma enn lepidemi. Mo tann 
dir ki so minis lanvironnman ti pe pans pou met enn tax lor koze pou diminie polision sonor me so konsye ti 
dir li fer atansion parski so prop kont tax personel ti pou v inn tro ot. Kisannla kontan pey tax?  
Samazeste Dandouksingh Mahaking ti dimann Banndouk explik bannla problem la. Pa bizen dir ou! Kan 
Banndouk ti gagn sans koze e ki ti ena dimoun oblize ekoute , so lalang lor vites ti pran sime zeping olie sime 
zegwi.  
- Bonzour otankevouzet! Bonzour, namaste, goudmorning, salam malekom! Malgre mo ran sosial, malgre 
mo B.A (SBF) ...  
- Ki ete sa?  
- Sat but failed.  
- Banndouk, finn dir twa koze. Aret zaza. To'le mo plen to latet ar diplon?  
- Pardon Votmazeste. As I was saying, since brevity is the salad of nef? Dis? ... of ... wit, les mo dir zot ena 
douniya dan toufann kouma ena toufann dan douniya. Krose marmit pe met dan zar. ...  
Lerwa ti oblize entervenir pou donn len formasion anbref. Ti bizen pran desizion. Me ki de sizion? Aret bann 
sibversif. Eliminn sibversion. Me sibversif kapav kasiet, degize. Kouma pou kone? Enn paser siro repite ti sot 
lor lokazion pou fer lerwa plezir.  
89 
 - Sel solision Votmazeste, avoy zot tou ma nze. Dan liv istwar mo ti lir ki enn lerwa ti touy  tou zanfan pou 
anpes sibversion fann so pikan.  
- Pa liv istwar, gopia! Dan Labib. Kouma to apele?  
- Gopia, Votmazeste!  
- Mwa mo fek apel twa gopia parski to enn gopia. Me ki to vre nom foutou?  
- Gopia, Vot mazeste!  
- Gopia. ... Savedir to swiv to desten. K i to ti dir nou bizen fer?  
- Touy tou zanfan ant set ek di -zan, Votmazeste.  
- Mwa mo dan douk e mo antoure ar bann gopia, bourbak, voryen, nenport, gonaz. Nou dan veritab dife. 
Dife dan langka! Marmit pe bw i! 
- Kan marmit bwi, fernwar vantar,  
Krose marmit tengn dezespwar.  
- Ki ariv twa Gopia?  
- Pa mwa sa, li sa.  
- Li, kisannla?  
- Banndouk.  
- Banndouk, to pe fer transfiz? Tansion twa!  
- Non Votmazeste. Depi yer, kouma mo tann mo 'marmit' , vie proverb sort dan  mo labous kouma orak. Dir 
ou bann zom koup  mo lalang. Kouma ou kone, lalang peyna lezo. Li bat fol, li fer Soumra perdi pwen.  
- Taler nou okip twa. Ala mo desizion. Pa kapav nek swiv seki lezot ti fer; pa kapav fer zako, fer peroke. Nou 
bizen enn solision  orizinal ek dirab. Nou bizen kreatif. Non!  Pa neseser disan fane. Bizen may responsab, 
avoy li an -ekzil. Kisannla responsab?  
- Krose marmit.  
- Ala li rekoumanse! Taler twa ki pou al an -ekzil, Banndouk.  
- Pa mal konpran Votmazeste. Tifi la so lipie krose m armit.  
- Ayo gopia, to pa ti kapav dir mwa sa depi koumansman.  
- Pa mwa sa Votmazeste.  
- Mo kone Gopia. Twa to Gopia; li li Banndouk gopia. ... Bon fer ramas li, avoy li lor Lil Galimacha. Ena plen 
galimacha laba. Li va vinn Prenses Galimacha.  
- Votmazeste ! 
- Wi Banndouk.  
- Ki pou fer ar so trwa Sa dou?  
- Avoy zot montre galimacha fer yoga.  
Enn semenn pli tar ler lerwa ti dimann so bann minis si zot ti finn regle zafer krose marmit, li ti aprann ki 
krose marmit ti pe pouse partou kouma sanpiyon apre lapli. P artou, dan lari, dan lekol ti ena par ta ba nn tifi 
set, wit -an, enn lipie pli kourt ki lot, ledan divan manke, lizie enpe tourdey ek lipie enpe krose marmit. Mem 
dan sato lerwa, tou zanfan ti vinn koumsa. Pir, zot tou ti pe dir ki zot ti apel Prathna. Bann  gran peto gagn 
kongolo. Lerwa so leker ti desann dan so vant. Bwat sa!  
SAPIT 5  
Kouma zot ti gagn nouvel ki ti ena enn mouv pou avoy Prenses Prathna an -ekzil, trwa Sadou la ti prepar enn 
plan me zot pa ti kone ki ti ena enn siper mazisien ki ti gagn enstri ksion pou vey Prenses Prathna e anpes 
90 
 maler  tom lor li. Mazisien la ti pe met lide ki bizen dan latet trwa Sadou. Trwa Sadou la ti desid pou al kasiet 
Prenses Prathna damilie enn gran lafore kot anpe zot ti pou kapav okip so ledikasion e prepar li pou efas  
fernwar e permet reyon soley travers lekra n gaz pwazon.  
Trwa Sadou ek Prenses Prathna ti bizen enn peryod dan Bannwas. Prenses la ti bizen letan ki neseser pou 
gagn matirite. Bann Sadou 'si ti ena pou aprann. Karinn ti dir so de konper enn zour:  
- Mo ti f ane. Zot ti ena rezon kan zot ti dir mwa pa  organiz sa tamasa la. Mo ti vinn enpe fezer. Dan fer fanor 
mo ti met lavi Prenses andanze. Mo vanite, vantardiz ti pou met nou gran travay dan lakle.  
Lot de la ti bos tayt. Zot kone ki zot pa ti obzekte ar lafor s. Enn ti obzeksion timid -timid fasil pas p ou wi. Zot 
pa ti realize foul -foul kosekans zot vantardiz. Anplis li ti bien bet perdi letan lor lepase. Zot touletrwa ti 
realize ki se lavenir ki ti enportan. Ti bizen fer seki neseser pou prepar teren. Dabor ti bizen enn lakaz 
konfortab pou ki Prenses Pr athna so devlopman pa bloke. Answit ti bizen plant manze. Toulekat ti 
vezetaryen. Ti bizen nouri kabri pou gagn dile. San perdi letan zot ti fer leneseser.  
Di-zan ti pas bien -bien vit. Prenses Prathna ti vinn enn zoli mamzel. So long seve nwar ti desann dr wat lor so 
ledo. Parfwa li ti tres li, parfwa atas enn lake seval, parfwa fer enn poutou. Nenport ki manier, so bote ti kas 
pake. Li ti ena zoli ledan e so tourdey ki ti touzour la ti donn li enn regar spesial, le npresion ki so lizie trouv 
pli lwen, pli pr ofon ki lizie normal. So enn lipie ti touzour enn ti lide pli kourt ki lotla me so krose marmit 
nepli ti vizib.  
Nou de Sadou ti pe get zot zanfan grandi ar fierte, ar boukou lazwa.  
So rob ble ek so sapo lapay 'si ti pe grandi amizir li grandi. Akoz sa dan lespri nou trwa Sadou Prenses 
Prathna tipti ek gran ti mem zafer e dan zot latet li ti pou toultan zot ti baba.  
Prenses Prathna ti devlop enn pasion pou zanimo, ensek, plant, lerb ek fler. Nanye pa ti sap dan so g ete. Li 
ti obzerv zot, pran not, fer bann experyans, fer bann gref. Amizir letan ti pe pase li ti koumans konn bann 
diferan remed pou bann diferan maladi. Bizen rekonet isi ki bann Sadou ti pe fourni li boukou lenformasion. 
Me li pa ti pe zis gard dan memw ar seki li ti pe aprann ar lezot. Li ti ena enn lentelizans spesial ki ti pe 
permet li dekouver seki ti envizib pou lezot. Nou trwa Sadou parfwa ti gagn sok ar li.  
Gramaten boner, apre ki li ti finn aranz so lili e met lord da n so lasam, li ti rant dan fon  lafore. Trwa Sadou ti 
dir li ki zot ti pou okip manze. Donk li ti ena tou so letan. Li ti konn bann fri sovaz ki bon ek fri ki pa bon. Li ti 
kone osi ki ti ena fri ki pa ti bon pou manze me ki ti donn enn dile ler kas li. Sa dile la ti enn meksinn kont 
douler vant ki li ti gagne sak fwa ki li ti pe gagn so reg. Ti ena enn feyaz ki ti kime kouma savon. Li ti servi li 
pou bengne dan ti rwiso ki ti pas deryer zot lakaz. Prenses Prathna ti erez e bann Sadou zot leker ti kontan.  
Pandan sa di -zan la ti ena bel -bel sanzman dan Banndoukland. Samazeste Dandouksingh Mahaking pa ti 
enn tro move dimoun. Me kouma li ti malad -malad li ti deleg responsabilite ar plizier minis sou 
responsabilite so sef -minis ki ti apel Baron Toupoumwa, so pr op ti -frer. Toupoumwa ti ena enn  gran 
anbision pou limem e li ti pe servi lafors Banndoukland pou reysi satisfer tou so dezir. Non selman li ti pran 
kontrol e diriz tou bann biro, li ti ole osi fer tou bann lezot lerwa dan bann pei vwazen vinn poz zot kour onn 
kot so lipie. Pou li Banndou kland ti bizen vinn Bomatom Bharat. Akoz depans militer, ti bizen ferm lekol ek 
lopital. Dokter, ners, profeser ek zelev ti oblize rant pioner. Tou dimoun ti bizen met iniform.  
Laplipar lerwa lor vites ti sayde ar li pou gag n enn bout dan partaz gato. Me t i ena ennde ki ti pe reziste 
mantalite kaptou. Pli zoli, alenteryer Banndoukland ti ena bann ti group dimoun ki pa ti dakor ar lespri 
dominer Toupoumwa. Lagazet ti apel zot "Toktok" parski pou rant dan zot renion ti bizen ta p laport de fwa: 
tok, tok. Bann toktok pa ti bien kone kot zot ti pe ale. Zot pa ti form enn mouvman politik; zot pa ti ena enn 
manifes; zot ti kont lidersip. Dan zot program ti ena zis de mo: lamour ek liberte. Dapre zot ar sa de lagren 
disel la , tou manz e ti pou gagn bon gou.  
Enn zour enn group toktok ti desid pou fer enn retret dan leker lafore. Ti ena sis tifi ek sis garson ki ti prepar 
enn wikenn reflexion lor diferan aspe lavi. San realize zot ti pik zot latant dan bor enn rwiso pa tro lwen ar 
lakaz k ot Prenses Prathna ek trwa Sadou  ti pe reste. Aswar zot ti alim enn dife pou griy pwason ki zot ti 
lapes e apre dine zot ti koumans sante. Kouma divan ti pe soufle dan direksion lakaz Prenses Prathna, li ti 
santi enn loder drol e pli tar li ti tann enn lam izik nouvo. Li ti pran direksion  landrwa kot loder ek lamizik ti 
91 
 pe sorti e ler li ti ariv pre, li ti kal deryer enn pie lila pou louk douz zenes apepre mem laz ar li. Enn ladan ti 
pe sant enn sante dou ek tris.  
MO TI MATLO  
Mo ti matlo,  
souy to lizie mo ti  koko!  
Anou ansam travers aswar,  
obliz soley lev so latet  
mem nou kone li pou'al kouse.  
 
Ayo matlo,  
To papa finn ramas maler,  
amenn lakaz donn to mama;  
dan so dile to pov mama  
san li kone finn les maler  
ranz nik amer, touy to boner.  
Mo ti matlo,  
souy to li zie mo ti koko!  
Anou ansam trave rs aswar,  
obliz soley lev so latet  
mem nou kone li pou'al kouse.  
 
Ayo matlo,  
To granpapa so granpapa  
ti bril karo, ti bril danbwa;  
ti sem disab dan plantasion,  
dan lesiel ble ti kras pwazon.  
Aster to mank respirasion.  
Mo ti matlo,  
souy to lizie mo ti koko!  
Anou ansam travers aswar,  
obliz soley lev so latet  
mem nou kone li pou'al kouse.  
 
Ayo matlo,  
to tonton ti enn gran saser  
ki ti servi so konesans  
pou efas net tou diferans,  
kraz lopital ek dispanser.  
Aster  peyna ners pou swagn twa.  
Mo ti matlo,  
souy to liz ie mo ti koko!  
Anou ansam travers aswar,  
obliz soley lev so latet  
mem nou kone li pou'al kouse.  
 
Ayo matlo,  
To lizie dir to pa kone  
ki to ete, ki bizen fer,  
kot pou ale, kifer to per.  
Mo pov matlo, bann gran peto  
finn deside to enn zero.  
Mo ti matlo,  
souy to lizie mo ti koko!  
92 
 Anou ansam travers aswar,  
obliz soley lev so latet  
mem nou kone li pou'al kouse.  
 
Ler li ti fini sante, Prenses Prathna san panse ti aplodi. Tou lizie ti tourne dan so direksion. Zot ti may li 
anplen. Li ti fer enn demars pou ale. Enn lavwa ti dir, "Pa ale mamzel."  
SAPIT 6  
Dan sato Samazeste Dandouksingh Mahaking ti ena enn gran tourman. Enn gramaten ler li ti pe al donn li so 
meksinn, serviter lerwa ti dekouver ki Samaz este ti mor dan lanwit. Bann palabrer (ou kone partou ena sa!) 
ti pe fer kwar ki kikenn ti finn avoy li manze ousa, si ou'le, ti donn li enn koudme aret respire. Baron 
Toupoumwa ek so konfianser, Kaptann Toutouk Touni, ti organiz enn lanterman spektakiler ek enn semenn 
dey nasional. Zot ti telman bien fer zot grimas ki la nterman rwayal ek dey nasional ti permet Baron ek 
Kaptann vinn de ero nasional. Ti mem met zot larm dan fiol e sa ti pe vande kouma gato -pima so -so e 
dimoun ti pe met bann fiol la akote sta ti bondie parski zot ti ena pouvwar mazik dapre piblisite.  
Kouma de y nasional ti fini, nouvo fennsifer ti koumanse. Baron ti fer enn deklarasion ki tanka li ti bizen 
atann senk -an avan swazir nouvo lerwa me sitiasion ti difisil e grav. Toumanier li pa ti k orek les enn tronn 
vid. Se akontreker ki li ti aksepte al asiz lor tronn so frer. Dan memwar Banndoukland, zame ti ena otan 
tamasa. Amize koumans gagn gou rans. Me Samazeste Toupoumwa ek so premie minis, Lord Toutouk 
Touni, ti kone ki ti bizen fer. Kan lep ep dan mangann, dirizan gagn lape.  
Lor vites Samazeste ar led so pr emie menis ti koumans met anpratik so gran proze: kreasion enn lanpir kot 
soley zame kouse. Larme Bomatom Bharat (samem ti vinn nouvo nom Banndoukland) ti pe anvayir tou so 
vwazen e atraver  enn lalians ar lezot lerwa ki ti bann katastrof sir -pat, bann tira n ki swaf disan gramaten, 
midi ek aswar, li ti pe kraz dinite san pitie. Bann roder bout partou, ki toultan mars ar seki for, ti pe telman 
pas siro ki ti bizen met disik lor rasionnman. Dim oun anzeneral ti pe viv dan lafreyer. Apart bann toktok, ki ti 
zis enn ti pwagne, pa ti ena okenn rezistans. Faypat sankler gourmandiz, leker sal, gran -nwar ek dominer ti 
pe met sime kler e ti pe balye karo san get divan -deryer. Fernwar kouma enn tapi epe lour ar douler ek larm 
ti fini anvlop lekzistans lanpir dezespwar.  
SAPIT 7  
Depi sa swar kan Prenses Prathna ti gagn premie kontak ar zot, douz toktok ek prenses la ti pe zwenn ase 
souvan. Parmi ti ena enn zennom (so nom ti Yosi) ki ti ena enn latirans spes ial pou Prenses Parthna e sa 
santiman la ti resiprok. Yosi ti garso n inik Banndouk (Lalang Soumra) me li ti kontrer so papa. Dan 
koumansman Banndouk ti pe bros -bros so latet parski so garson pa ti enn bon zom. Li ti ena enn gran plan 
pou so garson ki ti bi zen vinn enn terib dan larme lerwa. Me olie li ti enteres e ar fizi li ti pe pas so letan ekrir 
poem ek grat so lagitar. "Li pou amenn laont dan fami , sa voryen la", Banndouk ti pe panse. Li ti mem ena 
doutans ki Yosi pa ti so vre garson. Kikfwa ti finn ena  erer dan lopital. Kikfwa erer pli grav. Kot pou kone dan 
sa lemonn  bankal la? Me kan boul ti devire apre lamor ansien lerwa ek kouronnman Toupoumwa e sirtou 
kan Toutouk Touni ti vinn Lord Premie Minis, Banndouk so dal pa ti kwi. Li ek Toutouk Touni ti de ros. 
Banndouk ti vinn enn nenport, enn setaki.  
Sa sitiasion la ti e nn benediksion pou Yosi parski so papa ti telman dan tourman ek tristes ki li ti donn lape 
ek liberte so garson. E Yosi so personalite ti pe epanwi. Aster ki ti ena lenflians Prenses Prathn a dan so lavi li 
ti pe gagn gabari. Li ti mens ek ot; so seve nwar,  boukle ti tous so zepol e so labarb nwar ti kouma enn kolie 
briyan lor enn lapo lis. Li ti preske mem kouler ki Prenses Prathna sof ki prenses la so lapo ti enpe plis 
kwivre. Bann ti ezita sion, ki avan ti pe fer li paret gos, ti pe disparet tigit par tigi t e li ti pe gagn enn pli gran 
konfians dan limem. Me ti res enn ti begeye ki ti paret plis kan li ti nerve.  
Prenses Prathna ek Yosi ti pe pas boukou letan ansam. De Sadou, Karann ek Karonn , pa ti paret ena okenn 
traka.  
- Ayo! Enn zoli koup!  
- Ayoyo, to ti r koze dan mo labous.  
93 
 Karinn ti pe get pli lwen. Eski lamour, maryaz, zanfan ti dan progam pou tengn fernwar e fer soley releve? 
Kikfwa wi, kikfwa non. Kikfwa zis sannyasi pa ase pou remet lekzistans lor sime Lalimier -Benediksion. 
Lamour Koumansman bizen l amour imen ki donn lavi pou fer lavi mont dan lesiel. Karinn ti prefer gard so 
reflexion dan so leker. Li ti koze zis kan li ti sir.  
Sak fwa bann zenn la ti zwenn nou trwa Sadou zot ti dan lazwa. Tapaz zenes dan lavi vieyes, li ti enn garanti 
ki larelev li  ti prezan. Me kan zot pans orak ki ti dir ki zanfan mirak ti pou tengn fernwar e fer nouvo soley 
leve, fer Kalyoug fonn dan lalimier kristal, zot ti santi lagorz amare. Tifi mirak ti fini vinn enn gran zennfi e li 
ti paret pe plis atire par zoli lizie Yos i ki mision ki desten ti trase pou li. Di -zan ti fini pase. Trwa Sadou ti pe 
santi laz pez lor zot zepol. Eski vremem nouvo soley pou leve? Eski zot pou la pou get sa arive? Souvan bann 
lide som koumsa ti vinn brouy sourir. Pa pou lontan. Bien vit sourir d an lizie Prenses Prathna ti realim 
lespwar.  
Enn zour Prenses Prathna ek Yosi ti vinn get zot pou anonse ki zot ti finn deside pou al zwenn papa Yosi pou 
prezant li so pretan belfi. Enn sila ns glason ti paraliz nou trwa Sadou. Sa pa ti dan program. Eski zot  kone ki 
rol Banndouk, papa Yosi, ti zwe dan zot maler ki ti obliz zot al dan Bannwas? Prenses Prathna ti santi for ki 
so trwa gourou e protekter ti dan enn gran tourman.  
- Kifer zot tris? Kifer zot gagn per?  
Nou trwa Sadou ti fini pas mesaz telepatik ant zot. Zot ti deside ki zot pa ti pou dir nanye parski zot pa ti'le 
ki de zanfan la soufer akoz erer enn papa. Kouma Yosi ti soupsone ki ti pe pase dan latet bann Sadou, li ti 
ole met tou okl er. 
- Mo papa nepli travay dan servis ransengnman lerwa Toupoumwa e k premie minis Toutouk Touni.  
Karinn ti koumans reponn.  
- Pa sa ... me ...  
- Papa finn bien sanze. Li anvi zwenn Prathna.  
Karinn ti dimann Prenses Prathna.  
- Ki to panse Prenses?  
- Kikfwa d an koumansman Bannwas ena so lafen.  
- To kwar?  
- Ki kone?  
De zour p li tar, boner gramaten, Prenses Prathna, akonpagne par Yosi, ti kit kabann dan lafore pou al get 
Banndouk Lalang Soumra dan so lakaz. Ti ena enn long lamars divan zot. Mo pa pou pran zot letan dir zot 
dan detay tou bann problem ek difikilte ki nou  zwenn ka n nou antreprann enn long vwayaz. Enn sans ki dan 
Banndoukland pa ti ena zanimo feros me, ayo mamma! ti ena dimoun feros (voler, taker) par tonn. Pou Yosi 
sa vwayaz la ti fini vinn routinn me rapel ki Prenses Prathna ti fer li enn sel fwa dan bann  kondisio n difisil ler 
ti bizen debat pou sap dan karay. Zordi li ti pe mars dan lot direksion, Bannwas par deryer. Anplis li ti pli 
gran, li ti pli for e li pe al rann vizit so pretan boper.  
SAPIT 8  
Ler zot ti ariv kot lakaz Banndouk Lalang Soumra, Prense s Prathna  ti trouv enn vie dimoun frazil, tranble -
tranble dan enn fotey lavwal dan lavarang. Bonom la ti fixe li enn bout letan. So lizie ti larme par laz ek 
lemosion. Dan enn lavwa tranble -tranble li ti dir, "Prenses Prathna?" So garson ti gagn sok.  
- To konn li P apa?  
Bonom la pa ti reponn. Li ti zis bes so latet.  
- Yosi, beta, ena danze pou to fianse isi. Prenses Prathna kone ki mo pe dir. Vit zot bizen ale depi isi. Enpe 
plis ki di -zan desela mo ti fer enn tipti tifi enn gran ditor. ... Mo ti kwar ki lamor Samaze ste Dandouksingh ti 
pou fer dimoun bliye zistwar krose marmit. Me kotsa! Nouvo lerwa ek so lantouraz plis pir. Depi enn tan zot 
koz nesesite fer sakrifis imen pou pous mofinn. Nanye pa pe marse dan pei e so bann konseye pe dir: 
94 
 "Marmit lor dife  pe bwi. Biz en krose marmit pou tir marmit e lerla kapav tengn dife." Pou zot, se krose 
marmit ki veritab lakoz tou zot problem. Zot kwar ki si zot touy krose marmit, zot pou touy problem. Kouma 
zot trouv enn tifi set -an, wit -an, ar lipie krose marmit zot fer met li d an kaso spesial. Dan kaso bann zanfan 
la pas kord. Nek tann dir entel finn blese dan aksidan mortel, enn lot finn gagn enn maladi grav. Dapre zot, 
dife pou tengn si sakrifie tou tifi set -an, wit -an ki ena lipie krose marmit. Zot finn devier ora k anbalao. 
Mesaz lespwar finn vinn dezespwar.  
- Krose marmit? Pa, mo pa tro konpran.  
Se Prenses Prathna ki ti reponn.  
- Mo lazam kourbe enn tigit. Apel sa krose marmit. Taler mo dir twa.  
- Ou kone mo tifi, ou ek Yosi preferab zot retourn kot zot sorti. Isi  peyna plas pou lamour. Isi fizi, kanon, 
bom ki koze.  
- Papa, mo pa kapav kit twa tousel isi.  
- Tonton, eski zot kone nou la?  
- Mo pa kwar me zot pou kone. Ena mous partou.  
- Pou lemoman zis nou trwa kone. Zot pe rod Krose marmit set, wit -an. Si nou pa fer  erer zot pa  pou get dan 
nou direksion.  
Prenses Prathna ti panse ki peryod Bannwas ti expire.  
- Tonton, kouma pou gagn niouz lor seki pe pase dan pale enperyal?  
- Mo ena ennde kontak. Pa tou dimoun ki dakor ar seki pe pase. Mo kwar enn mazorite kont me zot  per. 
Boukou  zenn solda pe dezert larme, al kasiet dan lafore. Apre sa ena bann ttoo ...  
- Toktok kouma mwa, papa. Pa traka. Nou apel noumem toktok.  
Banndouk, Yosi ek Prenses Prathna ti deside pou pran letan ki bizen pou reflesi e kone ki sime ti bizen pra n. 
Ti ena en n desizion ki pa ti kapav atann. Ti bizen aret apel Prathna prenses. Ti bizen osi donn li enn lot nom. 
Zot ti desid pou apel li Sanndia.  
Lelandime, Sanndia ek Yosi ti desid pou enform Banndouk zot desizion pou marye. Me Sanndia ti ena enn ti 
tristes dan so  leker.  
- Ayo, mo trwa gourou ti bizen la!  
Apenn li ti fini dir sa set mo la , ki trwa Sadou ti paret divan zot. Karinn ti dir zot ki depi lontan zot ti pou fini 
arive. Zot ti finn tarde parski Karann tanzantan ti arete pou get enn fler lor lerb  ouswa enn z wazo lor pie.  
- Lot kote sa zokris Karonn la toultan ti pe perdi sime.  
Sanndia ek Yosi ti diskit zot proze ar trwa Sadou ek Banndouk. Kat adilt la ti kone ki zot pa pou kapav 
enflians de zenes ki ti desid pou marye. Tou dimoun ti dakor ki ti bi zen fer enn ti maryaz entim. Dernie fwa 
ki ti fer flafla, sa ti provok gran dezagreman. Sanndia ti dimann Yosi, " To pa finn bliye nou onz kopen -
kopinn?"  
- Non! Zot finn resevwar mesaz. Zot tou pe vini. Nou pou a diset antou. Me pou ena plis zom ki fam.  
- Pa fer nanye ! Bann zom la, zot tou zot konpran feminen.  
Komanter Sanndia ti fer zot tou riye.  
SAPIT 9  
Pandan apepre di -zan Sanndia ek Yosi ti viv enn lavi bien ordiner. Karann, Karinn ek Karonn ti retourn dan 
zot landrwa dorizinn. Zot ti kone ki zot mision ti akonpli e ki zot ti bizen les lavi swiv so sime. Antretan 
Banndouk ti kit zot enn zour pou fer so dernie vwayaz. Touleonz toktok, onz dos, Sanndia ek Yosi, ti pe 
zwenn enn fwa par semenn kot Sanndia ek Yosi. Tanzantan Yosi ti pe sant enn nouvo sa nte ki li ti konpo ze. 
95 
 KAISE BELONA  
Kan berze nepli protez annyo,  
e sadou pe fer krim dan berso;  
kan lekol napa donn lekleraz  
me plonz zanfan dan pit kafouyaz;  
kan legliz napa konn gid nou pa  
kaise belona do koko, kaise belona?  
 
Kan lerwa Salomon divage  
e Rachel so plore res  mouye;  
kan Noe so rado pran dilo  
e Zozef pe desir so palto;  
kan Aya finn fini vinn pagla  
kaise belona do koko, kaise belona?  
 
Kan progre met kostim roupi -sou, 
devlopman dan lesiel pe pers trou;  
kan sikse kas pake nikleer  
e viktwar pe ben i nou maler;  
kan p ouvwar dan lame bachara  
kaise belona do koko, kaise belona?  
 
Kan servi Zezikri pou modi,  
souy malang ar sari Dropadi;  
kan alim sanbrani ipokrit,  
kan partaz parrsadi pou fer kit,  
kan sakre finn nwaye dan paysa  
kaise belona do koko, kaise belona?  
 
Sanndia ek  Yosi ti anvi enn tibaba me lasans pa ti pe porte.  Kalyoug ti pe ser liniver dan enn leto plizanpli 
tayt. Lavi ti pe toufe. Fernwar kouma enn kous epe koltar bouyant ki pe tal so lagign partou kote. Enn niaz 
gri fonse plizanpli epe  ti pe touf respirasion. Me pou Samazeste Toupoumwa ek so bann foul cham tousa pa 
ti enportan. Pouvwar ek lamone ki ti enportan. Tenk ti pe kontinie kraz zarden e bouldozer ti pe kontinie 
plati lafore. Masinn fer lamone ti pe viol later ek desir lesiel. Ka lyoug ti lepok met for ga gn for. Seki for 
dirize, seki feb ekzekite. Si pa ekzekite larme regle kont. Laterer ti opouvwar. Dominer ti travay agwa ar 
violans ek entolerans. Partou, lor figir zenn kouma vie, regar tris ti rod lespwar dan barlizour tranpe ar lasid. 
Paran ti pe zet en n pogne later lor serkey zenn zanfan; planter ti pe plant move lerb ki zenes ti pe fime; 
peser ti pe vers pwazon dan resif pou ramas pwason anpwazone; paran ti pe vann zanfan dan bazar esklav. 
Soufrans, imiliasion ek fristrasion ti  partou: dan bife, lor la tab, dan lasiet ek goble, mem lor lili.  
Enn gramaten, zour so laniverser trant -an, Sanndia ti dir Yosi, "Lamour finn plant enn tibaba dan mo vant." 
Yosi ti sot depi lili, fer letour, al azenou kot Sanndia. Li ti trap lame so fam, g et li dan so lizie kler k ouma dilo 
lasours, poz enn ti dou lor so lalev. Enn emosion pwisan ti travers toulede.  
- Tifi ousa garson? Ki to panse?  
- Seki Bondie done, samem.  
Enn semenn pli tar ler zot ti pe bwar dite gramaten, Sanndia ti dir so bonom, "Depi detrwa zour, aswar dan 
mo rev enn lavwa koz ar mwa."  
- Ki li dir twa?  
- " Prenses Prathna, Prenses Prathna, ler finn arive pou al sem lagren lalimier. Pa les zanfan lavenir tas dan 
fernwar. Marmit pe bwi. Krose marmit, tir marmit pou tengn dife."  
- Koze k rose marmit revini. Ki to  kwar nou bizen fer?  
96 
 - Pa kapav les nou baba vinn dan lemonn Kalyoug. Bizen pous niaz lasann ek so lapli lasid. Bizen ki dilo sakre 
rekoumans tonbe, lav mofinn e prepar larkansiel pou akeyir soley. Degaze prepare. Nou bizen kit isi , al lot 
kote lafore.  
- Lerla?  
- Lor sime mo dir twa.  
SAPIT 10  
Bomatom Bharat ti vinn enn lanpir pwisan atraver so larme. Toutotour ansien Banndoukland ti ena kat gran 
rezion. Onor ti ena lepep Toulsiwala, dan les lepep Kamomia, da lwes lepep Yapanama e da n lesid lepep 
Sitronela. Sa bann lepep la ti ena enn long istwar, enn sivilizasion milener avan ki bann tenk ek bazouka 
Samazeste Toupoumwa ek Lord Toutouk Touni ti vinn plant zot mofinn. Bhomatom Bharat ti deteste 
diferans; li ti gagn labil dan lestoma ka n li ti tann dir ki ti en a detrwa bachara ki ti panse ki ti ena enn lot 
fason viv lavi. Pou kre so sivilizasion mem parey, li ti desid pou efas tou diferans par lafors. Seki pa kapav 
tini, fonndos. Akoz samem partou dan lanpir Bomatom ti ena bann group kon t pouvwar dominer me zot pa 
ti tro efikas parski zot lafors ti fane. Ti bizen enn kikenn ki ti kapav ramas tou lafors ansam, chombo 
gouvernay e travers lapas pou rant dan lepor lespwar.  
Prenses Prathna ti santi enn lafors deryer li ki ti pe pous li dan si me ki ti bizen pran parey  kouma divan ki 
pous vwalie ver so destinasion. Li, Yosi ek zot onz dos ti desid pou regroupe dan pei Toulsiwala e apartir 
laba fer enn louvraz otour Banndoukland avan ki zot al tir moutouk dan nik Samazeste Toupoumwa.  
Dan pei Toul siwala ti ena enn maladi ki ti pe fer boukou ditor bann zanfan ek bann madam sirtou. Bann zom 
ki ti kontan lasas ti pe retourn lakaz ar move viris ki ti pe amenn lamor partou. Bann gran lendistri meksinn 
kontrole par bann dalon ek fami Samazeste Toupoumwa ti pe fer boukou profi lo r ledo maler. Plis dimoun 
malad plis li ti bon pou biznes.  
Enn zour Prenses Prathna ti tann dir ki ti garson so vwazinn ti bien malad. Dokter ti fini kondann li. Li ek Yosi 
ti al get li. Prenses Prathna ti rant dan lasam piti la ma lgre ki dimoun ti kwar ki  li ti kapav trap maladi la par 
enn senp kontak. Lor lili li ti trouv enn zanfan frel, enn skelet vivan. Prenses Prathna ti al pre kot li. Ti garson 
la ti ouver so lizie tris. Enn sel kou so de lizie ti alime. Li ti dir ar enn lavw a feb -feb. 
- Oumem Prense s Prathna, pa vre?  
- Kouma to kone?  
- Enn lavwa aswar ti dir mwa Prenses Prathna pou vinn ba mwa.  
Laplipar dimoun ti ankor pe apel li Sanndia me ti garson la ti konn so nom. So papa ek so mama ti gagn sok. 
Apre bien lontan zot zanf an ti koze. Prenses Prath na ti dimann misie la si li ti ena fizi. Li ti bouz so latet pou 
dir wi.  
- Fouy enn gran trou dan ou lakour e anter ou fizi. Okip ou madam ek ou fami. Lerla ou zanfan pou sov. San 
perdi letan misie la ti fer seki ti dir li. Amizir li ti pe zet later lor fi zi dan trou, figir so garson ti pe eklere e vit 
enn ti sourir mosad -mosad dabor me kler answit ti pran plas tristes soufrans.  
Lor vites nouvel ti fane. Bann saser enn par enn ti pe koumans anter zot fizi. Ena ti pe zwe koken. Zot t i 
kasiet zot fizi, fer ko umadir zot ti anter li. Me bien vit zot rol ti mike. Maler ti pe swazir zot pou fer so piyaz. 
Anvi pa anvi zot ti finalman fer lanterman fizi pou pa fer lanterman fam ek zanfan. Bann marsan fizi, bal, 
serkey ek meksinn pa ti kontan . Zot ti fer enn petision  kont Prenses Prathna me pa kone kifer, sa zame ti 
ariv lor biro Samazeste.  
Dan pei Kamomia ti ena enn lot kalite problem. Sa landrwa la ti bien repite pou so varyete dibwa ki ti pe 
vande for -for partou dan lanpir Bomatom Bharat. M e olie kiltiv lafore , bann abitan ti panse ki Bondie ti 
donn zot lafore kado pou maja karo. Parmi bann dimoun Kamomia ti ena enn misie ki ti servi so zeni biznes 
pou ramas enn fortinn imans. Normal so fortinn ti donn li pouvwar politik parski Samazeste Tou poumwa ti 
toultan gard bo n relasion ar dimoun ki ti ena boukou paysa. Dimoun ti apel sa misie la Jabaljas me so nom 
papie ti Jabal Bourrbak. Depi enn tan li ti pe gagn traka. Sak fwa lapli tonbe larivier vinn rouz ar later ki dilo 
sarye, al zet dan lamer. Anplis bann pie ti pe kou mans pous traver e zot tron ek brans ti ranpli ar bos parey 
97 
 kouma lavenn lipie ki finn gagn varis. Li ti ena so prop zarden botanik ki ti konsidere kouma enn bizou, enn 
mervey lor Planer Ter. Ti ena toutsort spesimenn rar plant, za nimo, zwazo, ensek, fler ek zepis. Zarden 
botanik la ti imans. Li ti kouver plis ki senk mil arpan. Depi enn tan partou kot ou pase ti ena maladi. Pie, 
plant, lerb, zwazo, papiyon ek lezot ankor ti pe pouri lor later fel -fele. Enn piyanter ti pe monte part ou. 
Touris ti pe sove. Po u Jabaljas sa pa ti tro fatig li. Li pa ti bien bizen lamone touris. So biznes dibwa ti pe plen 
so kofor. Seki ti plis fer li sagren se maler ki ti pe fer piyaz dan so zarden.  
Bann kliyan Misie Jabaljas ti pe plengne parski dibwa k i li ti pe fourni zot ti kouma leponz andan. Sak tanto 
ler li ti fer so kont, misie la ti pe transpir gro, mem kan liver ti pe donn bal. Reset ti pe degrigole kouma 
zamalak kont sezon. Ti bizen fer kiksoz. Li ti get tou dimoun ki ti kapav ed li. Agronom, p atolozis, longanis 
me, ab ba. Lerla enn kikenn ti dir li ki tonton so tantinn ti dir vwazen so vwazinn ki dan pei Toulsiwala ena 
enn zenn madam ki konn fer mirak.  
Lor vites Misie Jabaljas donn lord enn konvwa swiv li pou zwenn sa madam la. Dan so lespri marday, li ti 
mem fer enn pl an pou kidnap madam la, ferm li dan enn fortres pou ki li kapav itiliz li sak fwa ki li ti bizen 
enn mirak pou fer so biznes marse. Me av an ki konvwa demare, enn serviter ti vinn dir li ki enn madam 
akonpagne par douz dos ti ole koz ar li. Misie Jabaljas t i sap lor kal.  
- Taler mo fer sot to likou. To pa trouve to pe kas mo konte? Voryen!  
- Pardon Misie Jabaljas. Sa madam la fer mwa gagn ko ngolo. Li koumadir, vadire li finn, kouma pou dir ou?  
- Li finn fer twa vinn pagla.  
- Wi, samem.  
- Kot li?  
- Ala mo la ! 
Prenses Prathna, Yosi ek zot onz dos ti nek paret divan li.  
- To ti pe rod mwa Jabal?  
- Twa ki twa?  
- Pa dir mwa to finn bliye Jabal! To ankor pe trafik ar dibwa?  
- Ki to'le dir?  
- To pa rapel. Ar marto, koulou, to ti koulout to sover. Apre to ti regrete  me ti tro tar.  
- Tir sa daign la divan mo lizie. Enn sorsier sa.  
- Ala to rekoumanse! To bizen mwa, mo deranze vinn get twa pou ki to pa bizen deranze. Get to manier. To 
pou kontinie touye, detrir. Lafore finn preske mor akoz twa.  
- Mwa ki lafot?  
- Non, m wa. Ki to finn desid pou fer?  
- Tann dir ki ena enn sor..., enn long... enn madam konn fer mirak ... pou redonn lavi lafore. Mo b iznes dan 
douk. Mo finn tap tou laport me abba. Toufann pe kraz mwa e twa to pe vinn koz nenport.  
- Nek ekout mwa Jabal Bourrba k. Aret fer komik.  
- Kouma to kone mo enn Bourrbak?  
- To granper, to papa, to fami zot ti toultan Bourrbak. Me si to fer enn ti z efor to bourrbak kapav mont lor 
pie. Mazinn to zarden.  
Sa parol la ti fer larm vinn dan lizie Jabal Bourrbak. Li ti pe fer piya z dan lafore pou ranpli so kofor me li ti pe 
okip so zarden botanik kouma enn mama okip so zanfan. Maladi so zarden ti pe fer so vant brile.  
- To kapav sov mo zarden?  
- To kapav geri to lespri? Si to geri to lespri, mwa mo geri to zarden.  
98 
 - Ki bizen fer?  
Prenses Prathna ti explik li ki zenerasion apre zenerasion bann Bourrbak ti koup pie, detrir lakaz bann 
zanimo, plant ek fler san pitie. Mama Gaia ki ti donn nesans later, so vant ti pe brile ar douler ek sagren. 
Kan enn mama plor soufrans so zanfan sa amen n gran malediksion. So sagren ek so larm ti pe sezi lavi. Si 
kikenn ti souy larm dan so lizie, lasante ek boner ti pou retourne.  
Sak dimoun ti bizen plant senk pie e nouri li ar dilo ek fimie. Anplis ti bizen sispann abataz ek komers dibwa 
pandan san -tan. 
- Samazeste Toupoumwa pou ara.  
- Swazir ant sourir Toupoumwa ek sourir to zarden.  
Sa swar la ti ena enn gran fet. Jabaljas ti envit tou dimoun pou enn gran lamizman avan enn long peryod 
sakrifis. Tou dimoun ti dakor ki ti bizen souy larm dan lizie Mama Gai a. 
Lelandime Prenses Prathna, Yosi ek zot onz dos ti kit Kamomia avan soley leve pou al dan pei Yapanama. 
Zot ti d esid pou travers Bomatom Bharat par enn sime koupe ki Yosi ti konn bien. Zot ti realize ki kantite zot 
pei ti dan pens.  
WI ENN GRAN PEI ...  
Kot imitasion pas pou kreasion,  
fer vadire pran plas obzervasion;  
kot touk -touk parsi e kol -kol parla  
fer sanblan pa rtou ki samem lafwa  
laba mem baba mo lonbri ete.  
Wi enn gran pei me bien tilespri.  
 
Kot lamare ot manz pie tamaren  
e bef, vas, kabri patoz dan  basen,  
pa zeometrik pe fer lasansion  
lor fron Piterbot san transpirasion  
laba mem baba mo lespwar ti'ete.  
Wi enn gran pei me bien tilespri.  
 
Kot mil verb rasi kas ledan lespri,  
routinn karyate andormi Shakti,  
lalinn san lamson desann so kalson  
pou vers so  pwazon dan Trou Fanfaron  
laba mem baba 'enn fwa dan'enn pei'.  
Wi enn gran pei me bien tilespri.  
 
Enn fwa dan'enn pei ti'ena Ti Rajou,  
Ti'ena Bay Abou ek Tonton Toulsi;  
enn fwa dan'enn pei boukie banane  
99 
 ti larg petal lor pou anons dime.  
Laba mem enn fwa mo  ti kwar kikfwa.  
Wi enn gran pei me bien tilespri.  
 
SAPIT 11  
Dan pei Yapanama ti ena enn sitadel imans dan lekel Gouverner Gridi Krazkor ek so administrasion ti pe viv 
enn lavi delix atraver fer dominer ek piyaz. Sitadel la ti apel Trousanfon. Kouma enn as pirater zean li ti pe ris 
ek aval larises andeor e san ezite li ti pe tir manze dan labous bann pov malere.  Gouverner Krazkor ti 
kaylous e li ti enn sibaltern aveg Samazeste Toupoumwa e enn torsenn kole Lord Toutouk Touni. Pou li tou 
seki ti bon pou Samaze ste Toupoumwa, Lord Toutouk Touni ek limem zot ti oblize bon pou tou leres. Bann 
seki ti plengne zot ti zis  tilespri, gropoumon ek lekersal.  
Sitadel Trousanfon li ti lor enn ti montagn e otour li ti ena enn miray bien ot. Amizir letan ti pe pase sitadel 
la ti pe mont an oter. E otour montagn la bann diferan administrater ti konstrir ranze apre ranze miray. Sak 
fwa ti ena enn ti revolt anba lor laplenn Yapanama, enn ti konfli ousa enn ti protestasion, bann dirizan 
Trousanfon ti azout enn letaz lor latet sita del e enn nouvo miray otour leren montagn la. Resaman kan 
bann planter ti revolte kont politik dominer, Gou verner Gridi Krazkor ti fer fouy enn kanal enn mil larzer, 
enn mil profonder toutotour lipie montagn.  
Kan get li depi enn sertenn distans, sitadel la  so latet ti kasiet dan niaz; depi zepol ziska lipie montagn la ti 
ena enn trale ranze miray koumadir ledan  reken; dan kanal ti ena kayma, aligator, krokodil, anakonnda, 
boa, reken, tazar, ourit zean, pirana ek lezot pwason karnivor. Bann miray oter lakaz letaz ti garni ar zarm 
destriksion masif; dan sitadel ti ena platform pou lans misil balistik. Sekirite ti garanti. Dan sitadel 
Trousanfon, tou dimoun, depi so gouverner ziska so kliner ti ena mem lapeti. Plis zot ti manze, plis zot ti 
gagn fen; plis zot t i gagne, plis zot ti anvi ankor. Dan gourmandiz Gouverner Gridi Krazkor ti bos.  
Depi bien lwen, kasiet dan enn ti danbwa, Prenses Prathna, Yosi ek zot onz dos ti pe ekzaminn sitiasion. 
Prenses Prathna ti ena enn plan me pou reysi li ti bizen al andan sitad el. So bonom ek so bann dos ti pe 
dekonsey li. Sa ti tro danzere. Sirtou li ti bizen mazinn tibaba dan so v ant. Prenses Prathna ti trap lame so 
bonom ar tandres.  
- Pa traka koko! Nou tibaba pe dir mwa ki mo bizen al fer enn ti louvraz andan.  
Yosi ti poz so  lame lor vant so madam. Li ti santi enn mouvman. Deswit li ti kone ki so madam ti ena rezon. 
Apre tou Pren ses Prathna ti ena pouvwar mazik vinn envizib.  
- Baba ek mwa nou pou al koz ar li dan so rev. Zot, letansa, al dan pei Sitronela pou prepar mo arive.  
Sa mem swar, apre enn banke ek boukou tamasa, Gouverner Gridi Krazkor ti pe dormi dan enn somey 
soulezon. Li ti pe ronfle telman for ki boutey ek ver lor latab ti pe tranble. Okoumansman enn lavwa dous ti 
koz ar li.  
- Votexelans! Votexelans aret fane.  
Li pa ti gagn labitid tann dimoun koz koumsa ar li. Li ti ara, sap lor kal.  
- Twa ki twa, salte, koz ar mwa ko umsa? Taler mo tay -tay twa.  
Lavwa la ti koz ar plis fermte.  
- Votexelans aret fane. Tansion kannwa vinn aveg!  
- To menase! Taler mo ...  
So lalang ti amare. Li ti ole koze me okenn parol pa ti pe sorti.  
- Gouverner Gridi, kifer ou gourman koumsa. Zame ase? Ar larm ek soufrans lezot ou viv dan zwisans. Ou pa 
konn done, nek konn pran. Aster soy lor ou. Katarak mir pou tengn ou lizie. Ou pa pou trouv trezo r dan ou 
kofor. Tou seki ou touse pou vinn fimie. Pou ki soy la fonn ou bizen dimann Bondie Lamour pardon. Pa 
100 
 pardon manti -manti me pardon onet ek senser. Ou pa merite me baba dan mo vant sagren ou. Si ou pa 
sanze ou pou manz fimie, ou pou bwar fimie e ou pou vinn fimie.  
Ler so somey kase, Gouverner Gridi Krazkor ti mouye net ar transpirasion. Enn vwal nwar ti poz lor so de 
lizie. Me pir, enn loder fimie ki kas nene ti pe monte, vadire li ti dan lekiri vas. Li ti pe alonze lor enn matla 
fimie. Panik ti chom bo li par lagorz. Tou seki li ti pou touse ti pou vinn fimie. Ayo bondie! Mari soy ti lor li. Li 
ti sey kri ye. Okenn son pa ti sorti. Li ti desann depi lili. Karpet anba so lipie ti vinn fimie, so lenz ek so 
pantouf ti vinn fimie. Li ti sey tat -tate pou tr ouv so sime me tou seki li ti touse ti vinn fimie. Li ti tom anplas 
lor so deryer. Li ti realize ki so lant ouraz ti pe vinn fimie, Trousanfon ti ranpli ar fimie. Trousanfon ti pe vinn 
fimie. Li ti koumans rapel enn zistwar ki gran dimoun ti rakonte. Akoz l espri toupoumwa, lontan -lontan enn 
tibaba ti oblize pran nesans dan lekiri, dan loder fimie. Souvan -souvan bann toupoumwa ti ferm li dan kazot 
fimie. Me zame li ti gard dan leker. Li ti ena lamour ek pardon dan so leker. So kote li, Gouverner Krazkor, li 
pa ti anvi bliye. Dan so leker li ti fer serman ki li ti pou pous so vanzans kont fam ansent ki ti zet move sor 
lor li.  
Apre enn bon moman li ti reysi kontrol so panik. So lavwa ti revini me so lizie ti res bouse. Li ti tal so deryer 
lor enn mel fimie e dep i so mel li ti donn lord touy tou fam ki ti pre pou gagn baba. Me li ti bliye dan so 
lakoler foufirye ki da n pei Yapanama zot ti priye bondie Yapana -Ma, Mama lesiel ek later ki ti reprezante 
par enn Madam anvwadfami. Savedir li ti komet enn sakrilez e pou pirifie so nam li ti bizen fer karant zour 
penitans dan dezer.  
Okoumansman so karantenn penitans, Gouverner  so lespri vanzans ti pous li dan dezespwar ek laraz. Ler li 
ti'nn rans pik lakoler, li ti koumans kalme enpe e ti koumans fer plan pou apre penitans . Sirtou li ti pou 
bizen zwenn sa dainn ki ti avoy movezer lor li e fer li fer enn pas pou tir mofinn. Pand an venn -senk zour li ti 
balote ant lakoler nwar ek reflexion pezib. Ler li ti pe ariv ver trantiem zour egrer ti preske fini net. Ver lafen 
so karant enn penitans, li ti koumans panse ki kikfwa so maler ti enn mouton degize an loulou. Li ti mem 
bliye ki so de lizie katarak ti ferm li dan nwar. Loder fimie pa ti pe manz so krann tro for. Kikfwa so nene ti 
telman abitie ar move loder lekiri ki li nepli ti  santi piyanter.  
Gramaten lor karantiem zour li ti tann enn sante zwazo.  
- Kwik -kwik! Kwik -kwik -kwik!  
Kouma dir zwazo la ti pe dir: "Ayo! Ayoyo!"  
Zwazo la ti pe dibout lor so latet.  
- Zwazo sove, ale. Si to tous mwa to vinn fimie.  
- Kwik -kwik! Kwik -kwik -kwik! 
- Ale koko! Pa tous mwa. Mo finn dane.  
- Kwik -kwik! Kwik -kwik -kwik!  
- Ale, mo dir twa. Sinon mo piyanter pou kol lor twa.  
- Kwik -kwik! Kwik -kwik -kwik!  
Lerlamem so katarak ti tonbe. Li ti get otour li. Dan plas dezer ti ena enn zoli zarden. Zwazo la ti d esann lor 
so zepol gos. Li ti tourn so latet pou gete. Lor so zepol ti ena enn zoli ti zwazo ble ar  enn pingo dore lor so 
latet. Gouverner Krazkor ti rekonet li. Zwazo la ti anvole, poz lor lerb divan li.  
- Prens Samarel?  
- Ou rapel mwa Gouverner?  
- Pa ape l mwa sa. Mo nepli Gouverner. Mo zis enn ta fimie.  
- Get otour ou Gouverner. Ou penitans finn fer d ezer vinn zarden. Ou finn pey ou pese.  
- Ki li finn devini?  
- Kisannla?  
101 
 - Enn Madam anvwadfami ar enn rob ble ek sapo lapay lor latet.  
- Prenses Prathna? Li bien. Li, so misie ek zot onz dos zot dan Sitronela.  
- Mo onte ler mo mazine ...  
- Pa bizen onte. N ou tou fer erer. Seki enportan se ki ou finn repanti. Repanti amenn pardon. Ou trouve kot 
gourmandiz ek gro -poumon ti finn amenn nou. Bann kreatir Bondie dan  Samarel ti preske disparet. Nou'nn 
fer tou pou reziste. Ti bien difisil.  
- Mo kone. Tro tar?  
- Non , pa tro tar. Nou move size ti fer pikan touy petal. Aster anou ansam plant lamour dan later nou pei. Ar 
fimie lepase anou ekrir dime.  
SAPIT 12  
Pei Sitronela  ti dernie letap pou Prenses Prathna, avan li ti pou rant dan nik enfeste Samazeste Toupoumwa 
ek Lo rd Toutouk Touni. Bann dimoun ti pe atann so arive ar enpasians. Yosi ek so onz dos ti kone ki zegwi 
letan ti pe galoupe kont zot. Groses Prenses Prathna ti fini rant dan so witiem mwa. Li ti bizen fini so mision 
avan baba la ne.  
Bann dimoun ti deza okoura n tou seki Prenses Prathna ti finn deza fer me zot pa ti ena okenn lespwar. 
Sitiasion dan pei Sitronela ti sitan dramatik ki lespwar ti preske fini mor net. Apre plizier explozion 
bomatom, lavi lor sirfas ti vinn enposib. Popilasion (anfen seki ti reste) t i oblize viv dan bann lagrot 
souteren. Pou zot, lavi ti enn penitans permanan. Boukou zanfan ti pe ne deforme. Ti fer pitie get zot. 
Boukou paran ti pe al ab andonn zot zanfan diform lor sirfas dan karo brile. Pli grav ankor, bann madam ti 
telman per, ki zo t pa ti ole gagn zanfan ditou. Lamor ti partou me nesans ti zero.  
Kouma pou alim diya lespwar dan marenwar leklips permanan? Prenses Prathna ti al direk dan karo brile. 
Li, Yosi ek zot onz dos ti al ramas tou zanfan ki ti ankor vivan. Malgre tou douk ti en a enn bon kantite. Zot ti 
amenn bann zanfan la dan enn ti larivier, bengn zot, met lenz prop ar zot, donn zot enn bon repa so e lerla 
amenn zot kot zot paran . Bann paran la, telman zot ti onte ki zot ti kasiet zot figir ar zot lame. Me ler zot ti 
tir zot l ame divan zot lizie, zot ti gagn sok. Zot zanfan ti paret zoli e zot pa ti mem remark okenn diformite. 
Prenses Prathna ti dir zot ki zot ti bizen sorti depi dan zot trou. Bondie pa ti fer dimoun pou zot viv dan trou. 
Big Bang ti donn viktwar lalimier. Se l alimier ki ti bizen pou nouri nou nam. Li ti envit zot tou swiv li dan karo 
brile.  
- Get bien. Zot pou trouve ki bomatom pa finn reysi efas kreasion. Zot kwa r dan karo brile tou finn tengn. Pa 
kwar sa. Get bien e zot pou trouv veritab sekre. Sekre ki nou tou tro kaylous pou trouve. Dan karo brile, lor 
miray ros ki separ rigol, ouver zot lizie, get bien. Isi, laba ena enn ti leker ver ar enn ti pwen zonn dan en n 
milimet later kale ant de ros nwarsi par karbonn enpir. Get bien zot pou trouv mirak. Mirak lavi. Dan sak 
milimet later kale ant ros brile ena tiz anfler. Ekout li. Li pe dir nou pa dekouraze.  
Dan mo vant ena mo tibaba. Avan li ne li finn fini gout tourm an ki pe fer lavi al kasiet. Mo koz ar li, mo dir li 
ki li nou devwar fer kreasion kontinie. K an mwa mo ale, li li pou vini pou kontinie seki mwa mo finn 
kontinie. Depi Big Bang ziska leternite. Noumem zardinie Bondie. Nou kapav si nou'le remet kouler dan karo 
brile.  
Zegwi letan pe dir mwa degaze. Les mo ale. Samazeste pe atann mwa.  
SAPIT 13  
Ler Pr enses Prathna, Yosi ek zot onz dos ti pe rant dan Langka, kapital Bomatom Bharat, ti ena enn lafoul 
imans de kote larout pou akeyir zot. Lafoul ti pe kriye "Prens es Prathna, Prenses Prathna" dan enn manier 
ritme ki donn lagam. Lapolis ek larme ti prezan an  fors. Ti ena osi bann azan provokater ki Lord Toutouk 
Touni so konseye sekirite ti fer plase enpe partou pou fer dibri e gete si kapav lev makanbo e apre met tor  
lor partizan Prenses Prathna. Me bann partizan Prenses Prathna ti bien disipline. Zot ti konn  evit 
provokasion. Pou zot seki ti plis enportan li ti sekirite ek konfor zot prenses. Zot ti lwe bann lasam dan enn 
pansiondfami dan enn rezion kot mem lapolis s ekre Samazeste ti tike pou rantre. Pandan enn semenn 
Prenses Prathna, Yosi ek zot onz dos ti f er renion lor renion pou sem lagren lespwar.  
102 
 Enn Vandredi swar Prenses Prathna ti dir so mari ek zot onz dos ki li ti'a kontan ki zot res ansam pou dine. Li 
ti prepar dalpouri, bon satini e enn senpatizan ti fer zot kado enn damzann diven rouz nouvo. Kouma  so 
baba ti pre pou ne li ti santi ki li ti bizen koumans prepar akousman e ki Yosi ek zot onz dos ti pou bizen 
ranplas li. Enn nouvo sapit ti pe ouver.  
Sa swar l a sakenn ti manz enn per dalpouri dan lekel Prenses Prathna ar so prop lame ti met satini. Yosi ti 
ranpli tou bann ver. Prenses Prathna ti propoz enn tos.  
- Dime nou pe rant dan leker toufann. Pou ena parmi nou ki pou tike, pou krake me mo kone ki lagren k i 
nou finn seme dan later pe zerme e pou raport so fri. Yosi, Lavi finn beni mwa ar  to lamour; mo onz dos 
mersi pou lafeksion ki zot finn donn mwa. Nou lev nou ver pou bwar enn lasante. Bondie, fer ki pie lamour 
grandi ek fleri.  
Kouma li ti fatige, li ti d imann so bann envite permision pou al repoze.  
SAPIT 14  
Anmemtan dan sato Samazeste Toupoumwa ti ena enn renion extraordiner parski mouvman protestasion ti 
pe koumans destabiliz biznes. Tou bann risar ti pe dimann gouvernman Samazeste kas leren sibversion. 
Bizen ferm lagel fouter dezord. Bizen al pli lwen si neseser.  
Lelandime, boner enn batayon solda ti vinn kidnap Prenses Prathna ki ti pe repoze dan so lasam. Lor vites 
zot ti netraliz rezistans e disparet ar zot prizonie.  
Dan enn kaso nwar ek imid enteroga sion ti koumanse.  
- Kouma to apele, koze!  
- Mo finn deza dir zot. Mo apel Prenses P rathna.  
- Prenses? Savedir to papa li enn lerwa.  
- Limem pli gran lerwa. Li Lerwa dan lerwa.  
- Traizon! To pe dir ki li pli gran ki Samazeste Toupoumwa?  
- Samazeste li lerwa  enn ti lanpir. Mo papa li lerwa liniver. Limem kreater Big Bang.  
- To'le dir Big B en? 
- Non! Big Bang. Koumansman lavi.  
- Sakrilez! To'le dir ki Bondie li to papa. Note ki li enn sorsier ki ena foli grander.  
- Pa zis mo papa. Li osi mo mama. Toulede.  
- Malediksion! Blasfem! Li pe dir ki Bondie li enn ermafrodit. Lamor tro bon pou li. Zi s dife douz kord dibwa 
kapav pirifie lemonn apre sa kalite pese la.  
Lelandime, savedir Dimans, Pale Majakaro (samem ti nom pale rwayal Samazeste) ti organiz enn sware 
spekta kiler. Lor program ti pou ena konpetision jal -dolok; apre ti pou ena enn maraton ra vann -maravann; 
pou fini lerwa limem ti pou prezant so dernie trouvay: enn spektak sansasionel. Frison garanti. Tou dimoun 
ti envite. Labivet ti gratis.  
Tamasa ti kras dife. Ver onz -er-diswar, Samazeste ek so lantouraz ti paret lor podiom. Tanbour. Tropet. San 
kout kanon. Fedartifis. Tou dimoun ti dan nirvana manti -manti. Sef -Meter -Choula ti koumans alim dife dan 
lespri. Pou mazorite dimoun sa li ti enn bagatel. Larak ti fini fer so louvraz. Lerwa ti pran laparol pou anonse 
ki so biro ki ti responsab sekirit e ek bienet popilasion ti finn may enn teroris danzere ki pretann ki Bondie 
ena de sex; ki li li ti tifi Bondie e ki so lerwa li ti pli gran ki Samazeste Toupoumwa. Popilasi on ti soke. Apre 
sok ti ena lakoler. Lafoul ti vinn enkontrolab.  
- Kot li?  
- Amenn li la, nou bril li!  
103 
 Ler konfizion ti ariv so top, Samazeste dan enn ton dou ti dir ki li ti nepli pou kapav kontinie so mision 
telman so leker ti pe fermal. Li ti desid pou abdike. Li ti preferab ki lepep pran so desten dan so lame.  
- Deside zotmem. Seki k war ki, samem, sa swadizan prenses la, bizen mont lor tronn, bes lame. Seki kwar ki 
bizen bril li vivan lor douz kord dibwa, lev lame.  
Ti ena konfizion. Dimoun pa ti pe bien  konpran. Sef -Meter -Choula repran laparol.  
- Samazeste, akoz so leker bon, pa ti'le  dir zot ki sa fam la pe sarye zenerasion lagign dan so vant. Ena enn 
sel fason detrir pouvwar satanik. Alime dife. Bril lagign so rasinn ek so dizef. Seki dakor, lev lame.  
Lafoul andelir ti lev lame. Sef -Meter -Choula ek so larme agwa ti reysi sof lafoul l a sitan bien ki si ti dimann 
zot touy zot prop mama, zot ti pou fer li san panse e apre kou, swiside. Lafoul ti pe kriye vadire enn sante 
anjable: "Touy li verminn la! Bril li verminn la." Letansa bann gard ti al sers Prenses Prathna pou atas li lor 
poto o tour lekel ti fini enstal douz kord dibwa. Volim isteri ti pe monte, violans langaz ti pe fer fraka. Me 
bann gard ti pe tarde pou revini ar lesans pou alim nisa popiler. Nou vo sante: "Kot li, degaze do!" Touzour 
nanye. Enpasians ti koumans mont leskalie. T ouzour nanye. Enn lavwa ti kriye: "Nou kraze!" Lafoul ti 
koumans kraz podiom, graden; zot ti koumans mars dan direksion pale Majakaro. Larme ti bizen entervenir, 
tir kout ba l brit -brit. Kafouyaz. Tourdisman. Britalite. Sakenn so sakenn kouma bef dan disab.  
Ler bann gard ti ariv dan kaso Prenses Prathna zot ti trouv laport selil ouver. Trwa gardien ki ti pe vey li ti 
finn disparet.  
SAPIT 15  
Ler soley ti leve lor violans lavey,  trwa zenom ti deza lor sime pou al zwenn zot desten dan pei Prens 
Samarel.  
- Ayo! Get sa kouma zoli. Vadire enn diaman lor enn tapi ver. Mersi Sourya!  
- Karann aret koz nenport! Se zis enn gout laroze lor enn fey ver. Twa Karonn, kot to pe ale laba?  
- Ayoyo! Pa la ki bizen tourne?  
- Karonn, aret fer lekouyon. Swiv mwa!  
- Sori Karin n! 
- Dos, ena enn long chak divan nou. Pa perdi letan.  
Mem ler, pli lwen, lot kote lafore Samarel, Gopal, enn dobi, ek so madam, Gianee, ti pe al lav lenz larivier. 
Gopal ti met de gro balo lenz lor so bisiklet, enn lor gidon, deziem la lor port -bagaz. Gia nee ti pe sarye enn 
balo lor so latet. Apre boukou banane maryaz zot pa ti ena zanfan. Samem ti zot pli gran sagren. Zot ti 
kontan zanfan me pa kone kifer Bondie ti pe pini zot. Sirman dan enn lot lavi zot ti fer zot move size; kikfwa 
Bondie ti ena enn lot  plan pou zot; kapavet zot zour enn zour ti pou vini. Koz -koze zot toulede ti pe mars 
tipa-tipa ver larivier pou lav lenz gran misie lor ros larivier. Ler zot ti ariv pre kot bor  dilo, Gopal ti apiy so 
bisiklet kont enn pie zanbos e Gianee ti pe koumans de bal so pake lenz. Enn kou zot ti tann enn ti plengne 
koumadir enn tibaba fek ne pe rod dile. Drol! Salerla zame ti ena dimoun dan bor larivier. Zot ti rod otour 
zot. Zot pa ti tr ouv nanye. Lerlamem Gianee ti montre lot kote larivier ar so ledwa.  
- Get laba ! 
Lot kote larivier, enn kes dibwa an form pirog ti pe flote dousma ziska ki li ti may ar voun dan bor dilo. 
Bonom ek bonnfam kouma de kanar mani vit -vit ti mars dan dilo pou al gete ki ti ena dan kes. Ki zot ti 
trouve? Enn zoli baba anvlope dan enn dra la swa ble. Dan enn kwen ti ena enn brodri ar difil lor: "Prenses 
Prathna." Gianee ti pran li dan so lebra.  
- Bondie finn ekzos nou lapriyer. Li finn avoy nou nou tibaba.  
Sa zour la , premie fwa dan zot lavi zot ti retourn lakaz ar lenz sal.  
Desam 2002  
 
104 
 RETOURN KONTENI/BACK TO CONTENTS  
TANTINN TIMI  
Pou Rachel, nouvo diya ki pe ekler mo sime ver aswar -lalimier.  
AK 1  
SAPIT 1  
DEMANN  
Pou tou dimoun dan vilaz li ti finn fini tas lor poto. Li ti fini gagn venntrwa -zan e li ti ankor viv kot so mama. 
Pourtan depi laz sez -an, li ti pe gagn demann  me bien vit bann pretan ti pe fonn. Ti ena mem enn ki ti vinn 
fer so demann me ti marye ar so ti ser. Ti ena boukou palab lor li. Li ti enn touk perse; so labous santi pi; so 
manier fe r zom degoute … Me laverite, zis Balram ti kone. Sa ti res zot gran sek re. 
Ler Balram ti fer so demann, tou dimoun ti sir ki li ti pou frekante de ou trwa fwa e lerla ti pou kas bag. Non. 
Li ti frekante enn fwa par semenn, de fwa par semenn, enn semenn net . Sannkoutla dan vilaz ena ti 
koumans dir ki Balram ti garrdamaj. Ena t i dir ‘garrdamde'. Sirman li ti enn nwar touni ki ti pe rod enn bout 
ar so boper ki, tou dimoun kone, ti bien posede. Seki zot pa ti kone se ki ant Timi ek Balram ti ena enn mazik 
ki ti pe atas zot ansam. Romans li pa ti ekziste zis dan fim ‘meriken'. Enn lot zafer zot pa ti kone. Papa Timi 
pa ti fer Balram konfians ditou e ti aksepte li parski so tifi ti tas lor poto. Akoz kiafer li ti aksepte ‘sa voryen 
la'. 
Timi ti enn ti fam bien pop iler dan vilaz. Li ti kontan rann servis. Dan lakaz so paran limem ti p e fer tou. 
Kouma so mama ti malad -malad, li ti bien vit vinn sef: gete ki komision bizen aste sak mwa e ki bizen kwi 
toulezour; ki bazar bizen fer sak semenn; toulezour limem ti prepar dilo so pou so papa lav so lipie dan 
bake; servi li so manze. So vre no m ti Lachimi. Lachimi ti vinn Timi parski dimoun kontan fer lekonomi koze 
e zot ena rezon. So ti ser ek ti frer ti apel li Appa Timi pou montre respe pou enn gran ser. Bann lezot zanfan  
dan vilaz ti apel li Tantinn Timi. Ena ki ti apel li Tantinn Appa Timi  parski zot pa ti realize ki ‘appa' li ti enn mo 
spesial ki ti frer ek ser ti servi pou montre respe pou enn gran ser.  
Balram so kote ti ena pre tannsenk -an e dan so vilaz, Hamlet, ki t i anviron dis mil depi vilaz Lermitaz kot 
Timi ti reste, li ti ena repi tasion akter dan natak ek santer dan gamat. Kouma li ti zoli garson e so talan 
akter -santer ti bien apresie, li ti pe ant rev sekre boukou zennfi. Me li ti deside ki li ti pou marye and eor so 
vilaz parski dan Hamlet tou dimoun ti kouma fami ou preske.  
Balram, pa kone kifer, rapel enn regar zennfi ki li ti krwaze set -wit-an pli avan dan enn maryaz. Enn tifi kenz -
sez-an gos -gos dan so sari ki klerman li ti mete premie fwa. Andire li ti per  so lipie may dan so lenz. Pou 
dimoun kan enn tifi koumans met sari, sa  li ti enn sign ki so paran ti panse ki li ti finn pare pou maryaz. Me 
pou Balram maryaz ti bien -bien lwen dan so program. Kouma mous dimiel li ti pe gout nektar dan toutsort 
kalite fle r. Dan so langaz zom li ti kontan dir: kifer nouri vas si kapav bwar di le par kar? Me souvenir enn 
regar gos -gos dan premie sari ti kol dan so memwar.  
Enn gramaten apre enn lanwit san somey, li ti al get enn vie tantinn dan vilaz Hamlet pou dir li rod enn bon 
tifi pou li parski li ti'a kontan marye. Me li ti ole kikenn ki pa viv dan Hamlet ousa tro pre ar vilaz la. Rod kote 
Lapoudor, Bonnvenn, Lermitaz, Mapou, Kotez, Grangob.  
- Dan Lermitaz ena enn tifi ... li ena enpe laz. Pa kone si to pou kontan. Bon fam i me enpe tabardenn, 
garson manke. Enpe fami ar mwa.  
Vie tantinn ti dre s papie pou ‘al get tifi' e se koumsa ki Balram ti retrouv regar ki ti perdi dan brouyar letan 
pandan set -wit-an. 
Lor vites fami de kote ti tom dakor. Fami Balram ti soulaze. Zot ti bie n per ki akoz so lavi ki li ti pe amene, li 
ti kapav zwenn tase ar enn fam ki ti pou fer fami gagn onte. Kote Timi ti ena bel soulazman. Zot ti per ki li ti 
pou mor vieyfi. Me amizir letan pase , papa Timi ti koumans santi enn tristes e anmemtan enn lafreye r. 
Kisannla pou okip lakaz kan Timi ale? Eski Balram pa ti pe marye ako z leritaz ki so madam ti pou gagne kan 
so papa mor? Bolom la ti vadire lor labrez. Akoz samem ler Balram ti koz maryaz sivil li ti kont. Pa bizen 
105 
 maryaz sivil. Pa neseser. Me Timi ek Ba lram ti bien deside pou fer maryaz sivil apre maryaz relizie, san les 
personn kone.  
Pa ti fer enn gran maryaz. Apre maryaz, Balram ti al viv dan vilaz Kotez ki ti lamwatie distans ant Lermitaz ek 
Hamlet. Balram ti ena enn teren apepre enn arpan lor lekel l i ti konstrir enn ti lakaz de lasam, enn godon, 
plis lavarang. Lakwizinn ek lasamben ti detase e latrinn ti lwen ar lakaz dan enn kwen dan fon lakour. Timi ti 
dimann li fer aranz enn lekiri pou nouri kabri ek enn poulaye. Timi ek Balram ti bien deside pou okip zot 
later pou ki li nouri zot ek zanfan ki ti pou vini.  
Apart lelvaz ek plantasion Balram ti pe kontinie sant dan gamat. Kan zot ti fek marye parfwa Timi ti pe 
akonpagn li me ler zanfan ti koumans vini Balram ti pe ale tousel ziska zour kan li ti desi de pou sed so plas  
ar bann pli zenn ki ti pe lev latet. Dan di -zan maryaz zot ti gagn senk zanfan (trwa garson ek de tifi). Zot ti 
panse ki senk ase e zot ti desid pou pratik familiplaning ki ti fek rant dan pei.  
SAPIT 2  
BANN ZANFAN  
Dis premie lane maryaz ti pase san gran problem. Lavi ti difisil. Bann zanfan ti pe vi ni enn deryer lot. Ti bizen 
grandi lakaz, azout lasam pou bann zanfan. Lot kote papa Timi ti refiz ed so tifi parski li ti dezobeir. Ti dir li 
pa marye sivil. Me Balram ek Timi ti deside ki zot  pa pou tal lame. Zot ti swazir sime liberte ler zot ti desid 
pou ranz zot lakaz lwen depi Hamlet ousa Lermitaz. Zot pa ti'le ki fami fouraye me pou sa ti ena enn pri pou 
peye. Ti bizen aprann debrouy tousel. Me dan vilaz Kotez 'si ti ena vwazen ki ti pou galoupe vini ler zot 
tande ki ena difikilte.  
Trwa garson ti vin n enn deryer lot e lerla de tifi ti swiv. Zot premie garson, Tamby, ti foto so papa me ler get 
bien dan so regar ti ena douser so mama. Depi bien zenn li ti kontan desine. Kouma li ti gagn enn ti sans li ti 
desine; desinn lor later ar enn baton balie; desi nn lor lardwaz, lor papie; parfwa li ti kontan larg so lekor lor 
lerb dan karo, get lesiel e desinn sat, lisien, kabri, zwazo ar bann kalaminndas niaz. Dan lekol li ti pe 
debrouye me bien vit l i ti perdi konsantrasion. Li ti trouv matematik bien rann. Me p andan brek limem ti 
plis aktif dan lakour lekol.  
Samy li, li ti kontrer Tamby. Disipline, pratik, metodik. Li ti vinn fierte so papa. Li ti toultan premie dan klas. 
Apart devwar lekol ek travay  lakaz , li pa ti enterese ar nanye. Li ti kone kan bizen sem la gren, kan bizen 
transplante, kan bizen rekolte; li ti konn netway lekiri, tir dile ar kabri; li ti mem donn so mama koudme dan 
lakwizinn, okip ti baba. Li ti vinn lebra drwat so paran.  
Kan Ramo u ti ne Balram ek Timi ti gagn enn ti desepsion. Zot ti dekouyo ne kouma koze la ti dir parski zot ti 
sir zot ti pou gagn enn tifi. Balram sirtou ti anvi enn tifi. Andire depi li ti baba Ramou ti santi ki li ti enn 
endezirab e li ti grandi enn lot fason. Li  ti toultan tousel, kapon -kapon, tris -tris. Samy ti profit so f ebles. Pa 
Tamby. Tamby ti sagren li. Katriyem groses ti amenn Balram so Luxmi. Enn bote tifi; enn bon melanz 
elegans Balram ek feminite Timi. Zot ti donn li nom Ramba. Kamla so nesans ti enn ak sidan. Personn pa ti'le 
li me li ti vini. Enpe kouma Ramou li t i kontan bat karte ar lezot e parfwa ar Ramou me pli souvan tousel li ti 
pe zwe ar bann personaz imaziner ki ti peple so latet.  
Dan tou so zanfan Timi ti plis sagren Tamby ki ti bien frazil. Pa  so lasante. Me pou enn wi, pou enn non , so 
gargoulet  ti kase. Li ti move kalite sansib. Timi ti per ki so garson les bouldozer lavi kraz li. Kifer li pa ti 
kouma so ti frer Samy ki, kouma Hanouman, ti kapav lev montagn? Pa kapav fer nanye. Sakenn so deste n. 
Malgre zot diferans, fami Timi -Balram ti ini par lamour ant paran, lamour paran pou zanfan, zanfan pou 
paran ek lamour ant zanfan. Tonbe -leve zot ti ansam.  
Travay zame ti fer Timi ek Balram per. Zot ti arpan later ti pe donn bel rannman. Balram ti konta n sey nouvo 
lide. Kouma ti ena enn ti larivier, larivier Bonnve nn dimoun ti apel li, ki ti pas lor balizaz so teren, dilo zame 
ti enn problem. Li ti fouy enn kantite ti kanal pou fer dilo rant enpe partou dan so plantasion e dan enn 
landrwa bien santral li  ti fer enn gran basen e dan so basen ti ena bred kreson, bred sonz ek tilapia. Ler li ti 
pe ranz kanal ek basen dimoun ti dekonsey li parski moustik ti pou donn bal. Balram ti tande ki tilapia 
kontan manz moustik. Li ti desid pou met detrwa tilapia dan so  basen sonz ek kreson. Zot ti peple kouma 
mirak e anmemtan ti n ouri kreson ek sonz ar fertilizan natirel. Souvan bann kanar dan lakour ti vinn azout 
zot bout. Li ti lir parla ki vas ki ekout lamizik donn meyer rannman dile. Si bon pou vas kifer pa seye ar 
106 
 kabri? Li ti konekte enn vie oparler ar so radio e tou seki dim oun ekoute kabri 'si ti tande. Zame personn pa 
ti reysi kone ki lefe ti ete me zame bouk, kabri ek zot zanfan ti proteste. Kan Balram ti pe fer so bann 
experyans, Timi, sourir kasiet lor lalev ti pe yam li depi lwen. Li ti kone ki so bonom ti enpe drol e k ikfwa 
akoz sa so latasman pou Balram ti for kouma labaka.  
Zot plantasion ti pe raport bien. Malgre depans ti pe ogmante, sirtou kan Tamby ek Samy enn deryer lot ti 
fini lekol primer pou al kole z, zot ti kapav fer fas. Ti ena so bontan ek so movetan; ti ena  ler kan ti bizen ris 
jab par lake me zot ti toultan gard latet andeor dilo. Balram ti aste enn vann pa zis pou al livre marsandiz 
me osi pou aste angre angro anvil e revann an detay ar bann ti  planter. Anplis li ti koumans aste prodwi 
lezot planter pou al  livre arkanter anvil. Li ti enn gran debrouyar. Atraver so bann kontak li ti reysi gagn enn 
latab dan bazar pou vann so legim, poul, dizef ek laviann kabri. Lepok konze so de garson ti pe al a r li anvil. 
Samy ti dan so pla me Tamby ti onte ki so bann kama rad kolez kapav trouv li e apel li marsan bred. Li ti 
toultan gos -gos e ti profit sak lokazion ki li ti gagne pou pa al anvil.  
Me enn Samdi swar Timi ek Balram ti gagn sok. Dan Kotez kan ena en n maryaz dan enn fami tou dimoun 
envite dan gamat ki deroule la vey maryaz. Sa Samdi swar la fami Timi -Balram net ti rant dan vann pou al 
dan gamat. Depi lontan Balram ti aret sant e dan gamat me tanzantan kan letan permet li, ti kontan bat enn 
kare pou repl onz dan lanbians. Manier zwe lamizik ti finn bien sanze; bann n ouvo lenstriman ti pe avoy 
ansien dan godam; nepli ti ena zom degize an fam; santez fam, dansez fam ti pe rant dan kiltir for -for. Sa 
swar la lanbians ti extra. Enn kou, san atann, enn ti garso n, anviron kenz -an, dibout divan mikro; lorkes 
koumans zwe e enn lavwa velour anvlop zot tou. Timi ek Balram ti kwar zot pe reve. Limem sa? Wi, Tamby 
ti pe sant enn sante ritme e vit tou dimoun ti koumans tap lame pou donn lagam. Zot garson timid, lakagn 
mem parfwa, ti pe me t plis ki san dimoun dan lazwa. Piblik ti dimann ankor. Tamby pa ti kil parad.  
Sa swar la, lor sime retourn lakaz, bann paran ti sey konn plis lor zot garson me li ti revinn gounga.  
Timi ti rapel bien ki ti ariv enn so tantinn ki ti mary e ar enn boug ki ti  okip tou zafer limem. Tou dimoun ti pe 
dir ki kantite li ti kontan so fam. Li pa ti les li fer nanye par limem. Li ti kontrol tou; li ti diriz tou; so madam 
pa ti ena okenn traka. Enn zour mari la ti mor dan enn aksidan. Madam la ti kou madir paralize dan so lekor, 
dan so lespri. Timi ti deside ki sa zame ti pou ariv li. Akoz sa li ti pran kont tou seki so mari ti pe fer; li ti mem 
aprann kondir vann la. Dan lavi zame kone! Enn madam lor volan? Sa ti enn zafer rar sa lepok la. Souvan 
kan zot ti sorti ansam pou al dan enn fet e ki Balram ki ti kontan tap so ti zafer - li ti apel sa ‘manndou ’, enn 
lot mo pou meksinn - ti gagn enpe konpran, Timi ti pe pran volan pou retourn lakaz. Samy ti pou al asiz 
akote so mama e Tamby, dan siez deryer, ti  pou ser so lamaswa r telman li ti gagn per. Bann lezot zanfan ti 
pou dormi vadire tou normal. Tamby li, li ti toultan per ariv so mama enn maler.  
Erezman ler maler ti koup dan zot karo, Timi ti pare pou fer fas. Balram so lasante ti pe koumans lok -loke. 
Dan so fami jabet ti enn maladi erediter. Balram ti pe remarke ki ler li ti gagn enn dimal li ti tarde pou sek 
me li pa ti pran kont ziska ki enn zour enn ti dimal ti koumans fane. So dokter ti dir li ki so lipie ti finn gagn 
lakangrenn. Ti bizen anpit enn l azam. Lor vites ti bizen reorganiz travay. Kouma Samy pa ti tro enterese ar 
lekol, so mama ti dir li okip bazar. Timi li, li ti pou pran plas Balram e Balram ti pou okip lakaz ar led enn 
servant ki zot ti deza pe anplwaye. Okoumansman bann zom ki pa ti abi tie fer tranzaksion  ar fam ti tike me 
vit zot ti konpran ki si zot pa ti fer atansion Madam Balram ti pou ploy zot, met dan so boursak. Apartir sa 
moman la ti ena ant zot ek Timi enn respe partaze. Ena fam ti admir Timi me ti'ena osi ki ti pe kritik fam ki  
rod fer kouma zom.  
Ler Timi ti gagn karant -senk -an, li ti fini vinn enn dimoun popiler ek enportan dan so paraz. So repitasion ti 
pe vwayaze pou al dan bann vilaz vwazen kouma Mapou, Bonnvenn, Grangob, Lapoudor, Roster, Melvil, 
Mamzelzann, Plato san mansi onn Hamlet ek Lermi taz kot zom kouma fam, vie kouma zenn ti admir li. 
Boukou dimoun ti pe deza apel li Tantinn Timi.  
Si li ti donn Tamby ek Samy boukou letan e ti okip zot bien, akoz so nouvo responsabilite, li pa ti pe kapav 
okip Ramou, Ramba ek Kamla. Me  erezman pou sa ban n zanfan la , Balram ti dan lakaz e malgre so andikap 
li ti fer so bes pou so zanfan.  
107 
 SAPIT 3  
LESPAS GRANDI  
Apre so letid segonder Tanby ti anvi al liniversite pou gagn enn degre ki ti pou permet li ansegne dan kolez. 
Balram, Timi ek Samy  ti dakor pou soute nir li parski travay ti pe mars bien. Lespas ti pe grandi, Samy ti 
kontan dir. Mem si Timi -Balram pa ti aste teren otour zot arpan, zot manier organiz zarden, karo ek lekiri ti 
permet ogmant rannman. Anplis dan bazar anvil zot ti ena bon  repitasion; zot ma rsandiz ti bien apresie 
parski li ti bien fre; e zot pa ti met lame dan lagorz kliyan. Samy ti aprann ar so mama kimanier pran swen 
kliyan, pran zot bien kont. Me plis enportan ki tou, Timi ti pe elarzi kontak.  
Kouma travay ti pe mars ko rek-korek, Timi ti vann so ti vann pou aste enn pli gran. Li ti fer tolie enstal 
letazer de kote pou ki li kapav klas bien so marsandiz. Net par deryer li ti fer met de siez pre kot laport, enn 
sak kote. Li ti osi anploy enn sofer ek enn anfle. Amizir leta n ti pe pase ‘vann Tantinn Timi' ti vinn enn obze 
familie dan tou bann vilaz dan paraz, depi Mapou ziska Mamzelzann, depi Hamlet ziska Helvesia. So zom 
kouma so fam, me sirtou bann fam ti konsider Timi kouma model. Li ti ena enn manier nef fer komers. Bien  
sir li pa ti trava y pou mersi misie me apart tranzaksion ti ena enn kiksoz anplis. Santiman. Ti ena santiman. 
Si li pe al anvil li ti donn plas dimoun dan so vann; si ti bizen aste meksinn ki pa gagne dan vilaz li ti ofer pou 
aste li e ti vinn kit li lor sime retour. Li ti konn melanz travay ek rann servis. Ennde dimoun ti pe abiz so 
labonte me anzeneral li pa ti gagn drwa plengne. Dan sa rezion la ti ena enn propriyeter -sofer taxi ki ti pe 
araze. So nom ti Sagar me dimoun ti apel li Kolen Kaskole parski l i ti toultan pe sey  roul pwenmor pou fer 
lekonomi. Li ti mari peng, enn veritab lare -kaka. Kan li ti fer komision pou kikenn li ti pran so komision. Timi, 
dapre li, ti pe met later dan so manze. Li ti sarye dimoun gratis, li ti fer komision gratis; li ti t ro kontan rann 
serv is. Li ti pe gat travay. Pou li fam ti bizen res lakaz, okip menaz olie rod met paryaz ar zom.  
Timi ti kone ki ti'ena koze malsen kont li me li ti movi ar zot. Plis enportan li ek so fami ti pe viv bien. Bann ki 
pa ti kontan li zot ti fe r koutchou -koutchou  deryer so ledo me divan so lizie zot sourir ti pe fer letour zot 
latet.  
San ki li ti realize, so baz operasion ti preske kouver sirkonskripsion elektoral ki ti reprezante dan parlman 
par gouvernman. Prensipal parti lopozision li, li ti pe fer latet -lipie pou rant ladan e devier bol. Ler eleksion 
ti pe aprose bann depite opouvwar kouma depite ek militan lopozision ti pe koumans vinn get li souvan -
souvan. Li ti panse ki se akoz zot ti konn Balram ki ti enn dimoun bien popiler dan landrwa. Parmi bann 
viziter ti ena enn minis ki ti exper lor degizman. Li ti met kostim tradisionel tou bann diferan group etnik 
pou montre ki li ti parey kouma zot. Bann ki kontan fer palab ti pe mem dir ki, kan li al anim enn renion fam, 
li ti abiy kouma fam.  
Me Timi 'si ti finn vi nn bien popiler. Zot tou, so zenn kouma so vie ti pe apel li ‘Tantinn Timi'. Li ti vinn 
tantinn sa bann gran dimoun, ki kouma fler sezon, paret zis kan zot soley kapav briye e apre fonn. Timi pa ti 
tro fer zot konfians malgre ki li ti pe  koumans gagn touts ort kalite envitasion. Pa envitasion haldi ousa 
maryaz. Me envitasion inogirasion sant sosial, nouvo bazar; poz premie pier batiman, kolez, latrinn piblik; 
envitasion kongre noktirn, kongre madam ... Me Timi zame pa ti ale. So fami, so t ravay, so responsab ilite ti 
pran tou so letan. Sirtou ki depi enn bout letan li ti pe gagn traka ar Kamla. Li ti vinn enn rebel ki ti pe fer so 
papa pas kord. Balram nepli ti kone seki ti bizen fer. Pa zis li ti pe santi laz pez lor so zepol e kraz so kor 
parfwa, so lasante ti pe vinn plizanpli frazil. Zour so laniverser swasant -an, Kamla ti dir li ki li  ti pe kit lekol. Li 
ti ena zis kenz -an. Ki li ti pou fer? Li pa ti kone me lekol ti rann, sa li ti sir. Kouma li ti gagn sez -an, li ti deside 
li ti pou al travay dan lizinn. Sa li ti bien deside.  
Kamla pa ti'le fer so paran soufer me parfwa san ki li ti reysi kontrol limem , li ti pe dir ou fer bann zafer ki ti 
fer so paran tris ek trakase. Balram ti panse ki kikfwa li ti vinn koumsa parski li pa ti finn gagn  ase lamour 
materne l. Timi ti panse ki li ti tro gate, ki li ti bizen grandi.  
Ar Ramba pa ti ena okenn problem. Li ti kone ki li ti bizen fer e san proteste li ti fer li. Papa Timi ki ti gard 
distans ar fami Timi -Balram, ti koumans atase ar Ramba dan so vi e zour. Sel zanfan ki ti gagn ti kado ar so 
granper. Tou dimoun ti dakor. Ramba ti resanble so granmer e sa kikfwa ti enflians Bonom la. Me ti ena enn 
lot rezon. Ramba ti plis atire par tradision ki par sanzman. Li ti pengn so seve dapre koutim, met lenz d apre 
koutim, fer la priyer dapre koutim e konport limem dapre koutim. Sa ti fer so granper ere parski li ti trouv ki 
Timi ti pe donn bann fam move lekzanp. Parkont, Kamla ti lekontrer. Pourtan li ti pli zoli ki Ramba, pli sexi, 
108 
 pli alert, pli lafam me li ti  toultan get tou se ki pase divan so lizie ar enn regar ki ti souvan fer so paran trouv 
drol. Depi lekol primer li pa ti kontan profeser ‘meusieu'. Li ti prefer so ‘mis ’. Kifer madam pa fer servis dan 
legliz? Nek misie. Li ti fier ki so mama kondir vann. Ba lram ti toultan tro uv so ‘Tififi' bien drol. Amizir li ti 
grandi li ti pe dir ek fer bann zafer ki ti fer Balram gagn sok lor sok.  
Eleksion zeneral ti pe aprose. Bann depite sortan dan sirkonskripsion ti vinn get Timi. Zot ti dir li kare -kare, 
se ‘Tantinn Timi' e pa Balram k i zot ti vinn gete. Zot ti dimann li vinn zot azan prensipal parski touletrwa ti 
pe repoze. Tou depans ti pou dan zot lame; ti pou ena enn travay dan gouvernman pou Tamby, Ramou ek 
Ramba; Balram ti pou siez dan bann komite; anplis ti pou  donn li enn gran v ann nef e plizier latab dan 
bazar. Premie Minis ti dir zot vinn get li. Timi ti zis dir zot ki li ti bizen reflesi. Sa ti ase pou ki zot panse ki zot 
ti bizen ogmant valer rekonpans. Kikfwa sa fam la ti anvi vinn anbasader? Ki kone? Tans ion lopozision ti f inn 
fini aste li? Ti bizen raport sa Premie Minis e dimann li ki ti bizen fer. Ler zot ti ale Timi ti al dan ti godon kot 
Balram ti ete. Kouma so mari ti pas pli boukou letan lor lili, zot ti ena sakenn so lasam. Tanzantan kan li ti 
anvi  enn ti gate Timi t i al dan godon so bonom. Me sa swar la se pa ti gate ki li ti pe rode. Li ti kone ki 
Balram ti bien konpran politik. Li ti pou kapav explik li ki ti pe arive. Kifer li, enn senp fam, ti finn vinn sitan 
enportan?  
- Me to enn dimoun enport an, mo koko.  
- Aret fer to zoliker ar mwa. Mo pe koz serye.  
- Koze lamour pa serye?  
- Ki to kwar zot'le?  
- Senp Timi. Mach la sere dan nou sirkonskripsion. Zot ole gagn twa ar zot. Zot kone to popiler. Boukou 
dimoun pou swiv twa. To pwa dan balans vedir la viktwar. ... Dr ol ...!  
- Ki zafer?  
- Zot pa finn ofer twa enn tiket. Bengker to eli. Me okenn maron pa'le sed so plas. Marke garde. Si to res 
trankil, fer vadire to pa enterese, Premie Minis pou ofer twa enn tiket pou poze isi.  
- Mo pa enterese.  
- Pa trouv  drol si lider lopozision vinn fer twa enn lof poz kandida.  
- Me mo pa konn nanye dan politik.  
- Pa fer nanye sa. Zot pa bizen dimoun ki konn kiksoz; zot bizen dimoun ki amenn vot.  
Sa swar la Timi ti pas lanwit dan godon so mari. Boner lelandime gramaten l i ti dir li ki so fami ek so travay ti 
plis enportan. Balram ti get li ar enn sourir plen ar douser, rekonesans ek admirasion.  
SAPIT 4  
DAN DIF KI ...  
Ler rezilta eleksion zeneral ti tonbe Timi ti kontan ki li ti refiz tiket lopozision ki ti promet li enn m inister si li 
ti eli. Lalit ti sere e governman sortan ti gagne par enn nene. Ti enn parlman dan balans.  
Sa lane la pei ti dan pens. Resesion, enflasion, somaz. Dan koumansman lepep ti aksepte manz zot margoz 
me amizir lespwar amensi, enn santiman degou ek  revolt ti kou mans paret lor miray lavil kouma lakanpagn. 
Me kouma maler zame vinn tousel, lasesres ti pe trap lavi par lagorz. Dan karo, bann plant ti pe griye ar 
soley.  
Enn gramaten pei ti travers enn sok. Gouvernman ek lopozision ti fer enn koalision. Z is enn ‘Gouver nman 
Linite Nasional' ti pou kapav tir pei dan pens e donn lespwar lepep. Pou kre enn deklik, ti amann 
konstitision pou ogmant nonm minis e pou kre bann pos minis san portfey. Tou bann reprezantan lepep ti 
gagn rekonpans pou zot lespri sakrif is. Tou dimoun  ti bizen travay ansam pou rekonstriksion nasional.  
Depi sa zour la Timi ti realize ki politik li ti enn zafer spesial ek drol anmemtan. Kan toulede kote ti vinn get 
li, pa sa ki zot ti koze. Toulede kote ti rod met li dan lak, mont dadak lor  so ledo. Enn sans li pa ti rant dan 
zot pano. Dimoun ti pe dir ‘sa politik sa' koumadir dan politik fale pa pran nanye pou lamone kontan. Bann 
109 
 politisien ti kontan dir: ‘Zame dir zame anpolitik.' Pou Timi so premie kontak ar politik ti negatif net. Bizen 
rekonet ki Tim i ti ena enn kalite ki ti vinn so defo; enn defo ki ti vinn so kalite. Kan li ti gard enn kikenn dan 
zwen, ti difisil fer li bliye. Li ti teti e li ti kontan ki li ti koumsa. So papa ti dir ki li  ti enn ‘tetarr', enn mari latet 
dir. Me Timi t i deside ki li  pa ti pou sanze. Vit Balram ti realiz sa. Akoz samem li ti fer bien atansion kan li ti 
bizen dir li kiksoz. Apart sa Timi ti enn lakrem dan dimoun. Me kisannla ti pou kwar ki enn zour ... Pli tar mo 
va dir zot.  
Zame ti gagn sa kalite lasesre s dan pei. Rav az partou, lamizer ek soufrans partou. Olie okip travay dan karo 
ek dan bazar, tou dimoun ti pe rent zot nam rod dilo. Mem larivier ki ti pe nouri later Timi -Balram ti vinn 
mari peng. Partou -partou pios, panie ek larozwar ti pe plen ar nanye -a-fer. 
Souvan se maler ki alim far dan marenwar. Pandan ki dan biro anvil ena ti pe koz enportasion aysberg, dan 
bann vilaz retire fam ek zom ti pe tras nouvo kismat. Dan plizier plas zot ti dekouver danpi ki dimoun lontan 
ti pe servi. Andire lepase ti pe vinn fer lepre zan pran anmars. Zot ti al ekout vie dimoun ki ti rapel landrwa 
kot zot ti al sers dilo avan ki gouvernman ti met robine piblik partou. Travay lafouy ti donn ase bon rezilta. 
Tou dimoun, so zom kouma so fam, so zenn kouma so vie, ti mobiliz t ou zot resours  ek lenerzi pou donn lavi 
enn gran kout pous. Partou -partou ti ena bann geng travayer volonter pou fouye, sarye later ek ros, enstal 
lesafodaz. Tou saret, vann, kamion ti mont lor baz. Zot ti pe sarye dilo dan barik pou aroz plantasion ar 
lamok pou ki pa e na ditou gaspiyaz. Tou dimoun ti pe kopere e ti pe donn koudme zot prosen. Premie fwa, 
otan ki zot rapel, souvan se bann madam ki ti pe marse divan -divan, sirtou kan labitid ti pe kay linisiativ 
maskilen. E bann zom ti pe oblize swiv. Bann zo m ki ti pe fer  zot zeb ti pe gagn sikane par so fam kouma so 
zom. Maler ti pe donn nesans boner e sirtou enn lot kalite lavi.  
Timi 'si ti pe sanze. Avan sa, so relasion ar bann dimoun ti enpe diferan. So lipie pa ti lor mem nivo ki lezot. 
Li ti pe ed dimou n enn pake me finalman so fami ek so travay ti toultan pas avan tou. Lezot ti kouma sipor 
pou so lavansman malgre ki endirekteman li ti pe ed zot avanse. Lasesres la ti pe ouver lizie boukou dimoun 
ki avan ti pe pran tou pou lamone kontan, andire lavi ti e nn fixdepozit.  Andire zistwar vie Tonton Toulsi, ki ti 
kontan rakonte kimanier lontan -lontan dan enn pei lezander lepep ti soulev enn montagn ki ti pe mars lor 
zot latet e devier li anbalao, ti pe vinn vre. Amizir lalit kont move sor avanse, Timi so regar lor tou sa ban n 
dimoun ki ti pe tir jab par lake, ti pe sanze. Avan zot ti swa bann fourniser, swa bann kliyan ar ki li ti bizen 
gard bon relasion akoz so travay. Aster relasion ti pe vinn pli kordial, familial, fraternel. Ti ena boukou plis 
konpran femine n, plis partaz , plis pran kont. Timi ti pe realize ki so travay ti enportan pa zis parski li ti pe fer 
so fami viv me sirtou parski li ti pe fer lavi dan so gawn bouz dan bon direksion. Sakenn ti pe nouri so ti 
arpan ki ti pe nouri so dimoun e anmemtan ans am zot ti pe f er kreasion avanse, koumadir zot ti pe donn 
Bondie enn ti koudme pou fer lavi vinn meyer. Bann dimoun ki Timi ti pe zwenn ti nepli zis enn relasion 
travay me ti enn nom, enn sourir, enn boude, enn laspwar, enn dezespwar, enn lalimier, enn nia z ki kasiet 
soley, enn ti zafer spesial, enn endividi.  
Lontan kan li ti pe pas lor larout Bonnvenn, pou li sa ti enn larout kouma tou larout. Li ti pe amenn li kot li ti 
deside pou ale. Aster souvan li ti aret kot enn ti lakaz kot Sinndi ti pe reste. Sinnd i ki ti ena an viron trant -an, 
ti ena boukou malsans. So mari ti gagn tiberkiloz e li ti dan enn lopital spesial kot rar dimoun sorti vivan. Li ti 
ena enn zanfan andikape e so fami ti rezet li parski li ti marye kont nasion. Sa zour la li ti al kot Sinndi a r enn 
tant ras ion. Bann zafer debaz: diri, lafarinn, dilwil, disik, ek enn bout pwason sounouk. Ler li rant dan 
lakwizinn , li ti santi enn loder bizar. Petrol. Sinndi so linz ti tranpe.  
- Sinndi, ki to pe fer? Pa fer sa mo ser. Pa fer sa. Mazinn to zanfan.  
Tro tar. Li t i fini rap zalimet. Timi trouv enn gouni, pran li lor vites anvlop Sinndi e zot ti roul anba. Li ti pran 
enn gran risk parski li'si ti kapav fini ansam. Erezman li ti reysi anpes enn katastrof. Li ti fer Sinndi sanz so 
linz, met so zanfan dan  vann e olie o kip so travay li ti retourn so lakaz. Li ti kone ki li pa ti gagn drwa les 
Sinndi tousel. De labous anplis pou nouri? Pa fer nanye. Balram, ki sa lepok la ti pe gagn boukou difikilte 
akoz so maladi, ti anvi proteste me li ti prefer res tranki l parski Timi pa ti dan enn moud pou diskite. Me 
lelandime, zot ti kone ki zot ti bizen met tou okler. Balram ti dimann li.  
- Ki to'nn desid pou fer?  
- Gete Bal, to lasante pa pe permet twa okip lakaz kouma bizen .. . 
110 
 - Me mo .. . 
- Mo kone koko, to fer to b es. Me ekout k i mo ena pou dir. Nou ena enn depandans ki nou ti konstrir pou 
ed nou zanfan si zame zot ti bizen enn ti landrwa separe, enn ti nik to ti apel sa. Nou les Sinndi ek so zanfan 
res ladan. Anretour li okip twa ek nou lakaz.  
- To pa pou donn li e nn lapey?  
- Lapey?  
- Tim, esklavaz ‘inn aboli! Sinndi, apart tou seki to donn li, bizen enn lapey. Li bizen so l endepandans mem si 
li viv dan to depandans. To ena enn bidze pou sa?  
- Si bizen va ena.  
Se koumsa ki Sinndi ek so ti garson andikape ti rant dan  fami Timi -Balram. E se koumsa e pa par lien disan ki 
Timi ti pe grandi so lespri fami. Li ti pe koumans mazinn enn gran kominote dimoun depi Grangob ziska 
Bonnvenn, depi Mapou ziska Mamzelzann, depi Hamlet ziska Plato. Enn kominote dimoun ki ti kopere san  
perdi zot idantite; ki ti partaze san touy kreativite; ki ti avanse san kraz kor lezot. Pou sorti dan dif zot ti 
envant enn lot manier viv.  
Transformasion pa ti ena zis dan tir dilo, dan okip karo e dan vann marsandiz. Dan ranz lakaz, dan fer meb, 
dan oki p zanfan, partou enn lot kalite fer ti pe ranplas ansien.  
Me pa tou dimoun ki ti kontan. Bann piper politisien ti koumans kriye parski zot ti santi ki zot pie douri ti 
dan dif. Dimoun pa ti pe bizen zot pou sey gagn enn ti bout ar misie la. Bien vit bann p olitisie 'si ti koumans 
santi toufann pe vini. Li pa bon sa! Sa koze l endepandans la ti pe vinn danzere. Pa ti kapav toler nesans enn 
sosiete paralel. Pa ti gagn drwa ras lerb anba lipie leta. Sa pou amenn anarsi. Gouvernman linite nasional ti 
bizen anpes bann aktivite antipatriotik.  
Premie dabor bann responsab politik ti al get bann latet dan sa nouvo mouvman sosial ki ti pe atir dimoun. 
Ti konsey zot fer atansion. Boukou zafer ilegal ti pe traverse. Ti pe tir dilo dan danpi san pey drwa -dilo; ti pe 
fouy nouvo danpi san permi fouy -danpi; ti pe sarye marsandiz san laysenns transporter; ti pe plas 
marsandiz dan bazar san pas par arkanter; ti pe konstrir san pey tax konstriksion ... Sanepepasekontinie! 
Lapolis pou ramas zot. Apre konsey , ti ena menas e bien v it represion ti koumanse.  
Enn tanto Timi ti retourn lakaz tris, fatige ek dekouraze. Dan enn lazourne li ti finn gagn trwa kontravansion. 
Andire lapolis ti gagn lord rod lipou poul ar zot. Sa swar la televizion ti fer enn gran reportaz lor travay dan 
parlm an. Premie Minis, Vispremie Minis, tou Minis ek depite ti koz enn sel koze. Enn mouvman sibversif, 
finanse par enn pei ennmi demokrasi, ki ena lien ar mafia ladrog ti pe rod ranvers gouvernman lezitim eli 
par lepep admirab. Akoz sa ti oblize met leta dirza ns. 
Mem swar lapolis ti aret bann dirizan mouvman sibversif. Timi ti parmi. Me pa ti gard zot lontan dan prizon. 
Lelandime ti larg zot tou lor kosion. Lapolis ti pe kontinie so lanket. Anverite zame kees la ti pas lakour.  
SAPIT 5  
DAPRE LORD  
Pou kraz net la tet anarsi gouvernman ti desid pran kontrol danpi, karo, transpor, lantre bazar, tou. Minis ek 
depite ti met zot dimoun partou, dimoun onet, dimoun konfians. Samem dan sazes popiler ti apel protez 
montagn. Si sak zako protez so montagn, montagn ek so zako pou toultan dan bien. Tou bizen mars dapre 
lord. Alantour danpi ti sele. Ti bizen pas spesial pou rantre. Dilo ti pas par konter pou ki konsomater peye 
dapre konsomasion. Dapre kontra travay, kontroler laponp ek konter ti travay depi nev -er ziska kat -rer e  zot 
ler dezene ti ant midi ek e -ner. Bien sir si kouran ti koupe pa ti pou ena dilo. Ti apel sa somaz forse.  
Malgre lasesres dimoun ti koumans gagn fri, legim ek laviann fre dan bazar. Me ler ti ferm bann sibversif 
danzere, robine ti referme. Apre kan go uvernman ti desid pou pran prodiksion dan so lame bann 
konsomater ti rekoumans gagn lespwar. Pa bliye ki ti ena enn program e -ner tan dan televizion pou inogir 
nouvo proze prodiksion alimanter. Premie Minis ek Vispremie Minis ti fer zoli diskour lor modern ite. 
Prezidan ti pez bouton pou demar laponp. Bann mazoret ti fer enn spektak maryonet.  
111 
 Pandan premie semenn , prodiksion ti pe move karote. Kominike ti dir ki piblik ti bizen ena pasians parski li 
ti normal ki ti bizen enn ti peryod rodaz. Apre, tou ti pou  vinn korek. Bann planter ti enpe aryere. Zot pa ti 
konn sejoul. Zot ti rod dilo boner gramaten avan soley leve. Be biro dilo ti ouver ne -ver, plito di -zer. Ti bizen 
donn letan kontroler kas so palto. Planter ti rod dilo tanto ler soley pe al trap lorizon.  Sa li pa ti korek. Zot ti 
bizen mazinn drwa travayer. Pa ti ena overtaym pou fer lekonomi, evit gaspiyaz. Biro dilo ti ferme kat -rer, 
plito trwa -zer, parski bizen omwen e -ner tan pou ferm kont. Planter ti bizen enpe pli rezonab.  
Dan karo, dan bazar, parto u mem zafer. Dimoun pa ti rezonab. Zot pa ti konn sejoul. Enn ti lagazet rezional 
ti ekrir enn ti editoryal pou dir ki finans ki ti pe depanse pou kontrol irigasion, prodiksion ek distribision ti pe 
kout san fwa plis ki lamone ki ti pe rantre. Premie Minis  ek Vispremie Minis ti bien ankoler. Zot ti plen ar 
mantalite boutikie ki nek kont ti sou, ti kas. Gouvernman ti pe moderniz pei, pe kre nouvo enfrastriktir - Dilo 
Otorite, Transpor Otorite, Bazar Otorite etc. etc. - pe kre travay pou somer ki grasa vizion  gouvernman nepli 
bizen brile dan soley. Pa ti kapav pemet bann ensten peizan aryere blok lamars eroik ver devlopman, 
modernite ek dinite.  
Apre arestasion Timi, ti ena enn ti peryod flotman , ki li dan mouvman kominoter, ki li dan travay fami Timi -
Balram. M e mari vit sitiasion ti sanze. Pa parski Timi ek so bann koleg ti bann ero ki zame ti kil parad me 
parski lapli ti rekoumans tonbe. Bann rezervwar ek nap souteren ti angorze ar dilo. Sannkou tla ti ena tro me 
sa enn lot zistwar. Mem peryod, grasa bann enves tiser etranze ki ti vinn enstal zot lantrepriz dan pei parski 
tax ti tro ot kot zot e sirtou parski dan nou pei ti ena lalwa spesial pou permet envestiser pey travayer dipin -
diber - ena ti a pel sa tipwa napa kwi, diber margarinn. Akoz somaz ti pe kraz nam dimoun, pez nene bwar 
dilwil, dimoun ti pe pran travay dan lizinn ki zotmem ti apel zonn soufrans. Anplis bann lagazet ki ti ranpli ar 
nouvel lor represion kont mouvman kominoter ti pe sanz zot priyorite. Prosesis modernizasion ti fer progre 
teknolozik ran t dan prodiksion lagazet. Ofset ek foto kouler ti pe dominn lapres e bann ti lagazet rezional ti 
pe disparet enn par enn. Bann lagazet gran tiraz ti pe tret problem sosial kouma bann ti fedi ver e bien vit 
inisiativ popiler ti al fonn dan r wayom bliye, pa p ran kont. Zistwar skandal, foto fam touni, zafer drol ek 
sansasionel ti vinn meni kotidien. Gouvernman Linite Nasional ti ena so prop bondie pou protez li. Li ti reysi 
fer linite otour lamon e. 
SAPIT 6  
SINKANT -AN 
Pou so laniverser sinkant -an, Timi ti desid pou prepar enn bon dine pou so fami e li ti dimann tou so zanfan 
prezan. Tamby ki ti fini so letid e ki ti pe viv ar Celine dan enn flat anvil ti promet so mama ki li pou vini ar so 
kopinn. Toulede ti pe travay pou enn firm kontab. Drol sa! So garson frel -frel ki ti deteste matematik, ki ti 
kontan desen ek lamizik, ti fini par vinn enn fwet dan manejment. Timi ti oblize aksepte ki lavi pa swiv 
okenn reset. Samy ti res lebra drwat so mama ek s o papa. Li ti ena enn bon nene pou biznes e Timi pa ti per 
les tou  dan so lame. Ramou li, li pa ti sanze. Li ti gagn enn ti travay dan laboutik Misie Ibrahim. Timi ti 
soupsone ki se Aisha Bibi, tifi Misie Ibrahim, ki ti pe fer travay laboutik vinn enteresa n. Ramba ti satisfe ar 
so ti job klerikal dan gouvernman. So anbis ion ti extra sinp. Li ti pou marye enn garson so nasion, fer zanfan 
so nasion e gard koutim so nasion. Kamla ki ti kit lekol pou al travay dan lizinn ti finn montre kler so 
oryantasion. Li t i pe viv ar Celimène, enn fam v ennsenk-an. Li ti dir so mama si Ce limène ti envite , li ti pou 
vini, sinon ‘get ladan'. Timi apre ki li ti finn koz ar Balram, ti desid pou envit koup Celimène -Kamla.  
Swar so laniverser, pou premie fwa apre bien lontan, Timi  ek Balram ti reysi regroup tou zot zanfan otour 
zot. Timi ti prep ar tou manze ki so fami ti kontan manze. Li ti donn Sinndi konze. Li ti anvi kwi tou limem. Ti 
ena chapati ar lafarinn konple pou so bonom; ti ena manze vezetaryen pou Kamla ek Celimène; ti ena 
rason, kari pwason, sakremanga ek aplon -payason. Ti ena labier  pou Tamby, wiski pou Samy, diven pou 
Celine, Celimène ek Kamla. Ramou ti deside ki li pa pou tous enn gout lalkol zis ka li mor; Ramba ti kont fam 
bwar lalkol; Balram ti pran zis enn ti wis ki. Timi sa swar li ti desid pou bwar enn ver divin. Normalman li pa 
bwar me pou sa swar la enpe diven pa ti detro.  
Apre dine li ti dimann so fami ekout li.  
- Mo finn desid pou retourn lekol. Pa get mwa gro -gro lizie. Mo pa fol. Balram kone ki mo plan. Ses war mo 
ole ki mo bann zanfan okouran. Tamby so letid finn fini; zo t tou pe travay; Samy pe diriz nou lantrepriz 
kouma enn sef. Mo pa ti kapav kontinie lekol apre katriyem. Apart sign mo nom mo pa konn gran soz dan 
112 
 zafer lir -ekrir. Mo anvi konn plis. Mo pou  ed Samy dan travay, Sinndi dan lakaz; mo pou okip mo bonom. 
Me pl is enportan mo'le konn lir, ekrir, lir gran liv ek lagazet.  
- To pa pe rod fer politik twa? Kamla dir ti li pou sikann li.  
- Kikfwa.  
- To pa ti dir ki to deteste politik ek politisien? Tamby  ti dimann li.  
- Mwa? Zame! Enn lot Timi. Pa mwa.  
- Ma, twa ki pe koze ousa divin? Ramba ti komante.  
- Non, Ramba, mwa sa, Timi, madam marye Balram. To mama. Ena boukou kiksoz mo pa kone, mo pa 
konpran. Me enn zafer mo sir. Mo pa pou res deryer midi.  
Samy ki ti kontan manz so krann ti dir: “Ma, kan to vinn Premie Minis, kapav gagn enn travay sofer ar twa?”  
- Rod sikann ar mwa ! Taler mo tourn to zorey.  
Sa swar la Timi ti al pas lanwit dan godon so mari.  
SAPIT 7  
TIMI ZELEV  
Balram ti enn bon profeser. Li ti dir ki premie tes se ki Timi ti bizen ekrir enn ti ese lor limem dan  anviron 
san senkant mo. Pandan preske enn -an samem ti so obzektif. Toulezour li ti fer trwa -zer tan pratik lir ek 
ekrir. So bann zanfan ti fer ferm. Zot ti aste liv pou ed li aprann; z ot ti pe pran konsey ar zot bann konesans, 
kontak ek kamarad pou ed zot  mama ki ti pe fer enn progre rapid. Eple -eple li ti pe kapav lir bann ti lartik 
kourt dan lagazet. Enn zour Balram ti dir li ki ti finn ariv ler pou li ekrir so ti ese san sinkant mo a nviron lor 
limem. Li ti donn li enn zourne net pou fer sa. Ler li ti fi ni so ese Balram ti fer detrwa ti koreksion e ti dir li 
rekopie li, garde. Samem so premie sertifika.  
“Mo apel Timi. Mo misie marye apel Balram. Mo ena s enkante -enn-an e Balram ena swas anntrwa -zan. Nou 
ena sink zanfan. Pli gran apel Tamby. Li enn manejer e  li ek so kopinn Celine travay dan biro. Zot res anvil. 
Mo deziem zanfan li apel Samy. Li li ed mwa ek so papa fer nou roulman marse. Mo trwaziem garson li 
diferan. Mo sagren li. Li tro  dous. Mo per li pas mizer dan lavi. Mo katriyem zanfan li enn tifi. No u premie 
tifi. Li li travay dan gouvernman. Li bien relizie. Li apel Ramba. Nou dernie tifi li, li enn felonn. So papa dir li 
latet dir kouma mwa. Kamla se so nom. Li travay dan lizinn.  Li ek Celimène viv ansam. Li pa kontan garson.  
Mo pe aprann lir ek ekr ir parski sa de kiksoz la zot enportan pou viv dan lemonn modern. Mo pou ankouraz 
bann fam fer kouma mwa. Tou seki mo pe aprann mo pe partaz ar Sinndi. Apre nou pou al montre bann 
lezot  madam fer parey.  
Mo ena boukou lasans. Mo bonom ek mo bann zanfan kon tan mwa. Zot donn mwa kouraz. Mo dimann 
Bondie beni zot.”  
Septam 1976  
Enn-an pli tar , li ti al konpoz lekzame ansam ar bann zanfan douz -an. Lagazet ti mem met enn lartik lor li. 
“Granm er ek ti zanfan konpoz lekzame ansam.” Li ti gagn bon rezilta.  
Li ti ko ntinie fer zefor ziska ki li ti kapav lir lagazet, liv serye e avoy ti lartik dan lagazet. Enn zour li ti mem 
resevwar enn chek mil roupi pou enn lartik ki ti gagn enn ti pri. Bann lekt er lagazet la ti vote.  
Literesi ti donn Timi enn pli gran konfians dan limem. Li ti santi ki so lorizon ti pe elarzi. Boukou kiksoz ki ti 
flou ti pe vinn pli kler. Li ti realize ki zis entwision pa ti ase. Dan tou zafer ti bizen osi letid, konesans ek 
obze rvasion. So bann erer lepase ti fer li onte.  
Enn swar li ti pe asize tr ankil divan so latab travay, lizie fixe dan vid. Balram ti kone ki so fam ti an reflexion 
e dousman li ti apros li, poz so lame lor so latet. Lerla enn ti sourir mosad ti ekler so lalev . 
- Ki pe fatig twa gate?  
- Sans to'nn rant dan mo lavi. Ki mo ti pou e te san twa?  
113 
 - Diferan me touzour spesial. To kone ki to anvi fer aster?  
- Sey ed bann fam ... sey ouver zot lizie ...  
- Ouver lizie zom 'si. Kikfwa zom pli bizen to koudme. To pe pans p ou fer politik? ... Fer seki to leker dir twa 
fer. 
Timi pa ti reponn. M e Balram ti kone ki so fam pa ti pou res anplas. Lenerzi ki ti pous li pou pran lantrepriz 
familial dan so lame, laflam ki ti enspir dimoun par santenn kan ti bizen mat ar dekourazman, lamour ki ti 
tini so fami ansam malgre ki ti ena boukou konfli, pa ti d iminie. Li ti get so fam ar boukou lamour, ar boukou 
fierte, ar rekonesans ki ti ena enn plas pou li dan sa gran leker la.  
Li ti kit so fam dan so reflexion, ti al dan so godon. Dan lanwit, kouma enn zwazo , so nam ti anvole dan 
somey.  
AK 2  
SAPIT 8  
KONPRAN  FEMININ  
Kan li ti pli zenn so bann premie kontak ar politisien ti negatif. Li ti degoute ar zot me amizir li ti grandi dan 
so lespri li ti realize ki li 'si li ti fer erer. Dimoun bi zen letan pou sanze. Enn petal rouz lor pie flanbwayan pa 
amenn banane. E nn mouvman spontane bien vit ti vinn petar fizet.  
Li ti bizen aksepte ki pei ti bien sanze; lavi ti vinn plis modern. Me sa kalite devlopman la li ti pe fer lor latet 
fam. Fam ti res deryer midi. Violans domestik, arselman sexiel, konportman bitor kont tra vayer sexiel, 
lepidemi SIDA ti pe kontinie fer ravaz malgre ki ti ena plis rises dan pei. Ti ena enn devlopman maskilen 
singilie. Me pa zis fam ki ti pe dir sa. Dan pei ti ena enn nou vo parti, bien zenn me ar bann lide nef. Bann 
zenn dirizan la ti pe gagn kouraz dir seki lezot ti pe kasiet dan fon tirwar. Timi ti anvi zwenn zot. Premie 
lokazion ki li ti gagne, li ti pran kontak. Trwa dirizan sa parti la ti vinn anim enn renion dan Kote z. Ti ena de 
zennom ek enn zennfi. Timi ti bien apresie zot koze e apre r enion li ti al ver zot pou envit zot vinn bwar dite 
kot li. Dinesh, Pierre ek Magali ti aksepte toutswit.  
Sa trwa zenn la zot ti diferan. Dinesh ti enn dokter pourtan me li pa ti met dan zar. Limem ki ti apel Timi 
tantinn e sa nom la ki ti revini ti pou re ste sannfwala. Pierre ek Magali okoumansman ti apel Timi madam 
me lor vites zot ti adopte Tantinn Timi. Pierre ti enn artis -poet e Magali ti enn sosiolog ki ti pe fer enn travay 
extra pou ed bann travayer sexiel regroupe, organize pou protez zotmem kont ma ladi, dominer ek violans.  
Lablag ti bien bon e letan ti pe pase. San dimann zot nanye Sinndi ti prepar enn ti manze ki li ti met divan 
zot. Enn ti manze senp ki ti ena enn bon gou  ospitalite.  
Timi ti fini pran desizion pou rant dan DSD (Devlopman San Domin er) e pou koumans fer travay dan rezion 
Kotez. Sa swar la, premie fwa depi lamor Balram, Timi ti dormi enn somey profon.  
Okoumansman li pa ti fasil. Dimoun ti per. Zot ti rapel ki  ti arive dernie fwa ki Timi ti organiz enn mouvman. 
Timi ti adopte enn nouvo  manier travay. Li ti rapel so prop experyans ler li ti chombo bien lir ek ekrir, 
kouma li ti gagn konfians dan limem, kouma so vizion ti grandi anlarzer ek anprofonder. Montre di moun, 
sirtou bann fam, lir ek ekrir ti vinn so premie pa. Samem ti pou soubas man pou konstrir nouvo dimoun. San 
sa, zame dimoun ti pou vinn endepandan. Kouma li ti fini larg lame Sinndi, sa madam la ti pe kapav, kan li ti 
lib, donn li enn ti koudme. Dousma -dousma lekip ti pe grandi. Timi ti reysi form enn group moniter ki, 
sakenn s o kote, ti fer so prop lekol literesi, parfwa dan lazoune e parfwa dan tanto selon dimoun zot lib 
ousa non. Bann lezot vilaz ti koumans swiv. Mouvman literesi ti fer so sime e pou  soutenir zefor ti koumans 
vinn neseser pibliy materyel pou dimoun lir. Akoz samem, paralel ar literesi enn kouran literer ti pe 
devlope. Ti zistwar, poem, ti pies teat ti koumans paret dan bann ti piblikasion ki ti pe vande kouma gato 
so-so. 
Lekritir ti p e donn dimoun dinite ek konfians dan zotmem. Sa lepok la , Timi ti santi neses ite enn asosiasion 
pou okip problem bann fam me ti bizen fer atansion pa antagoniz zom. Kouma Balram ti deza dir li, zom 'si 
ti bizen koudme pou trouv lalimier parski zot nek ti p e imit seki zot paran ti finn fer divan zot kan zot ti 
zanfan. Nouvo konportm an se enn nouvo manier viv ki zom ek fam ti bizen aprann ansam. Lavi, manier li 
114 
 deroule, ti sou komannman lozik afrwa, rezonnman maskilen singilie. Ti bizen devlop so kontrer -
konp lemanter: konpran feminen, feminen pliryel. Akoz sa Magali ti pe anim enn org anizasion paralel ar 
Devlopman San Dominer (DSD) ki ti apel Mouvman Konpran Feminen (MKF). Timi ti ouver enn brans dan 
Kotez apre ki li ti finn swiv enn staz dan lekol MKF anvil.  
Enn swar kan li pa ti pe gagn somey malgre ki li ti finn pran enn ver dile so  ki normalman ti fer li tom sek, 
enn lide extra koumadir tom depi lesiel. Li ti kontan ekrir ti poem ek ti skech komik. Kifer ar led so bann 
kamarad zot pa ti koumans fer lamizik ek teat? Kifer pa ti koumans ar enn ti komedi mizikal ki ti kapav servi 
pou f er azit -prop? Li ti desid pou ekrir enn ti spektak pou montre ki vre devlopman li posib selman si 
konpran feminen vinn soubasman nouvo kiltir e li ti desid pou apel li “Nouvo Zom” . Li ti dimann Pierre zet 
enn koudey. Pierre ti fer boukou plis ki zis zet en n koudey. Li ti retravay tex la e apre li ti al get so kopen 
Ernest ki ti enn gran mizisien profesionel ki ti toultan mari bizi. Me kan Pierre ti explik li ki Timi ti pe rod fer, 
li ti desid pou donn Tantinn Timi enn bon koudme. Li pa ti zis konpoz enn ti melodi pou sak sante. Li ti okip 
so laranzman e ti met so lakonpagnman lor latres pou ki spektak kapav vinn mobil. Santer ti sant layv me 
lakonpagnman ti lor plebak. Enn metod ext ra pratik. Dan landrwa retire enn rajo -kaset ti sifizan pou ki 
spektak deroul e. 
 Mem si nouvo mouvman kiltirel ti ankor bien marzinal, li ti rant enpe partou kot bann tipti group ti pe 
forme pou donn leson literesi, ankouraz kreasion literer e fer konpran feminen rant dan latet dimoun. Seki 
bon se ki li pa ti enn lamod ki anflame e nn kou kouma lapoud petar e vit refrwadi dan lendiferans.  
Dinesh ti montre boukou lentere dan travay Timi. Kan sa de la ti zwenn maskilen ek feminen, lar ek siyans ti 
vinn pil -fas, yinn -yang ti anekilib. Se Dinesh ki ti ankouraz Timi met enpe pli pwa lor s o travay politik e 
Tantinn Timi, kouma li ti apel li toultan, ti permet li dekouver enn lot fason fer politik kot travay kiltirel 
pistonn travay politik.  
 “Nouvo Zom” ti vinn enn mwayen efikas pou pas mesaz. Li ti osi deklans enn nouvo lelan dan kreasion. Enn 
pake ti group kiltirel ti lev latet. Pa tou ti bon me ti ena ki ti bien bon parski zot ti konn marye politik ar 
estetik. Enn ladan ti apel ‘Fangouren'. Zot lamizik ek parol ti  telman bon ki zot ti gagn kontra pou zwe dan 
boukou pei deor e zot kaset ek CD ti pe kas pake lor itparad mondial. Lemonn lamizik, literatir ek spektak ti 
pas par enn veritab revolision.  
Travay politik ti boukou pli lan. Me ti ena enn evennman ki ti montr e klerman ki DSD ti ena dan so vant enn 
gran potansiel pou lavenir.  
SAPIT 9  
TANTINN TIMI LEMER  
Ramou ti desid pou kit so lakaz al res dan enn lasam lwe pre kot laboutik Misie Ibrahim. So pretex se ki li ti 
pe koumans travay bien boner e li ti pe fini bien tar parski Misie Ibrahim ki ti ena enn pake biznes pou okipe 
ti dimann li pra n sarz laboutik la. Sa pa ti totalman fos. Ramou mem si li ti ena enn personalite feb -feb, ti les 
li enflianse, li ti enn ardwerker. Travay zame ti fer li per. Me Timi ti soupsonn  enn lot rezon.  
Enn zour Sinndi, ki ti al sant vilaz Kotez pou fer komision, ti retourne ar enn figir ki ti finn trouv mirak. Li pa 
ti'le kwar so lizie. Li ti trouv delwen Ramou ar enn fez, bone ki zom Mizilman mete kan zot al moske, lor so 
latet. Kikfwa l i ti mal gete? Kikfwa pa ti li sa?  
Li ti bien trouve. Ramou ti vinn Mizilman.  So nom aster ti Raman. Enn Dimans tanto - enn fwa par mwa Timi 
ti envit tou so zanfan ek zot konzwen - li ti anons so maryaz e ti envit so fami vinn nika.  
Timi pa ti soke. Li ti pe atann ki sa arive. Tou manier Ramou tousel gagn drwa swazir ki li anvi dev ini. Enn sel 
lavwa ti proteste ar boukou fermte ki ti pli pros ar isteri. Ramba pa ti dakor ditou. Li ti al ferm limem dan so 
lasam e ti refiz dir orevwar so frer ler li ti pe ale . 
Ramba depi ki li ti tom amoure ar Mukesh, enn fonksioner kouma limem, ti vi nn extra relizie ek 
konvansionel. Okoumansman Timi ti panse ki sa ti pou pase kouma enn lamod me okontrer, amizir letan 
pase li ti pe vinn pir. Li pa ti dakor ar oryantasion polit ik so mama parski li ti bizen soutenir parti Premie 
Minis ki ti pe fer tou po u prezerv kiltir ansestral. Li ti pe toultan kritik Tamby ki dapre li ti pe viv dan pese. 
115 
 Lor Kamla li ti prefer fer koumadir li pa ekziste. Pou Ramba, Kamla so oryantasion sexiel  ti jabolik, enn 
moniman perversion. Dan entolerans Ramba pa ti ena so segon.  Timi ti rod fer li konpran me abba.  
- So drwa sa, Ramba.  
- So drwa? Kifer tifi la pa vinn kouma nou? Kifer mo frer bizen vinn kouma zot?  
Tou dimoun apart Ramba ti al nika. Timi t i bizen explike ki so tifi ti endispoze. Samem lane la Celine ek 
Tamby ti gag n zot premie zanfan. Zot ti apel li Timinn.  
 Malgre ki zot ti enn ti parti DSD , ti fer enn bon performans dan eleksion minisipal. Bann vilaz tout otour 
Hamlet, Lermitaz ek Kotez t i regroupe pou form enn minispalite ki ti apel Grangob -Bonnvenn e dan sa 
rezion la Timi ti bien popiler. Dimoun ti apel li Tantinn Timi. Dimoun ti ankor rapel ‘lepok danpi'; zot ti osi 
konn spektak ‘Nouvo Zom'. Bann fam ti ena boukou sinpati pou mouvman ‘K onpran Feminin'. Malgre ti ena 
de parti bien etabli, ki ti ena depite dan par lman, grasa proporsionel DSD ti gagn sis siez dan konsey 
minisipal. Timi ti parmi bann eli. Ar so sis konseye - kat ladan ti fam - DSD ki ti pou deside kisannla ti pou 
diriz konse y ek kisannla ti pou vinn lemer. Toutswit apre eleksion bann negasiasion ti k oumanse. Kouma 
DSD pa ti fer osi bien dan lezot rezion, Minispalite Grangob -Bonnvenn ti vinn port -drapo DSD. Lavey 
eleksion lemer, ti ena enn renion kot Timi ti pou deside ki pozi sion parti ti pou bizen pran, ki taktik ti pou 
adopte. Pa ti reysi trouv enn lalign kler. Dinesh ti propoze ki donn Timi kartblans pou fer seki bizen.  
Dan premie renion konsey ti ena enn latmosfer tansion telman epe ki ti kapav trans li kouma fromaz kraft.  
Li ti kler ki de parti prensipal dan pei pa ti reysi trouv enn diil akseptab  pou toulede. Si DSD ti aksepte pou 
abstenir, prinsipal parti lopozision ti pou kapav pran kontrol me Timi ki pa ti bliye movetour ki zot ti zwe li 
lepok ‘danpi', ti refiz absteni r lor enn mosion pou ki lider groupman lopozision pran mera. DSD ti pou vot 
kont. Konsey ti dan balans. Antou ti ena dis fam konseye: kat DSD, trwa groupman gouvernman ek trwa 
groupman lopozision. Dan koulwar Timi ti koumans fer kannvasing pou ki enn fam v inn lemer. Bann lezot 
fam pa ti ena kouraz afront zot lider me zot sinpati ti  pou Timi. Deza ti ena parmi bann zenn konseye zom 
detrwa ki ti pou aksepte enn lalians ar lekip Timi e travay sou so lidersip si bann letamazor parti ti tom 
dakor. Apre plizier t antativ pou sorti dan lenpas, Timi ti propoz enn azournman konsey pandan enn -er tan. 
Li ti dimann enn renion tou ban konseye dan lakel li ti propoz kreasion enn groupman administratif sou so 
lidersip avek partaz bann responsabilite ar bann diferan parti. S a ti sel solision pou sorti dan take. Bann lider 
groupman ti telefonn bann li der nasional. Finalman ti desid pou soutenir eleksion Timi kouma lemer e kre 
enn lekip administratif. Se koumsa ki Timi ti demar so karyer politik. Pandan trwa -zan li ti tini gouv ernay 
kouma enn vre kapitenn ziska ki sibversion koumanse.  
Pa kapav dir ti en a devlopman materyel spektakiler. Me seki sir, moud ti sanze. Premie fwa enn fam ti vinn 
lemer. Premie fwa ti pe swazir bann responsab dapre zot konpetans san gete dan ki group zo t ti ete. Anplis 
administrasion ti ena enn lot vizaz. Tantinn Timi, kouma tou  dimoun ti pe apel li, ti vinn enn senbol lavi 
ofeminen -pliryel. Bann sef departman anzeneral ti pe fer zefor pou ki staf fonksionn korek -korek; bann 
sitwayenn ek sitwayen ti pe k ominik ar plis fasilite ar bann administrater; ti ena enn motivasion pou amel ior 
nivo izienn.  
Me ti ena de problem ki ti souvan anpes Timi dormi: marsan anbilan ek skwater.  
Toultan ti ena marsan anbilan. Sa ti bann ti komersan ki dimoun ti apel kolporter ki ti bien souvan sarye zot 
marsandiz lor bisiklet ousa motosiklet e zot ti a l ver zot kliyan dan bann rezion retire kot pa ti ena laboutik 
ousa magazen. Zot ti enn mayon enportan dan rezo distribision ek konsomasion. Zot ti kone kouma fer 
biznes marse, ar  kisannla kapav donn kredi, ki lartik brodri ousa koutir kapav aste pou revan de anvil. Ti ena 
osi ennde malonet ki ti osi kaser ki ti met lame dan lagorz dimoun ki ti dan pens me zot ti enn minorite. Timi 
rapel bien ki li'si ti enn kolporter lepok li ti pe  sirkile dan so vann.  
Me kolportar ki ti pe fer tranzaksion dan rezion minis palite Grangob -Bonnvenn ti enn lot kalite. Ni 
gouvernman santral, ni bann administrasion presedan ti reysi met lord dan sa domenn la. Piblik ti pe 
plengne, komersan ki ti pe pey t ax e ki ti ena bel fre pou roul biznes ti pe dimann lotorite azir me dan vid.  
Timi ti deside pou met lord dan so prop manier san servi britalite.  
Bann nouvo kolporter pa ti anbilan ditou. Anverite zot ti bann brakonie komers. Dan sant lavil ek gran vilaz 
zot ti konstrir zot letal e la zot ti pe vann zot marsandiz. Li vre ki konsoma ter ti pe gagn toutsort kalite 
116 
 marsandiz bomarse lor trotwar me sirkilasion ti pe vinn extra difisil, sekirite ti vinn enposib parski bann 
pikpoket, taker (voler ki ras sak sove) ti pe fer zot fraka. Anplis bann obsede sexiel ek roder bout ti pe profit 
lokazion pou pas lame ar fam ek tifi. Me pli grav ki tou, Timi ti gagn kab ki bann brakonie komers ti pe vann 
ladrog e marsandiz koken.  
Dabor li ti al rann zot vizit dan diferan land rwa kot zot ti pe opere. Normal zot ti plengne ki lapolis ti pe arsel 
zot e o bliz zot pey enn tay si zot ti ole kontinie travay. Timi ti kone ki serten polisie ti pe abize e li ti raport sa 
Komiser. Li ti fer enn pake tipti renion ar bann kolporter la. Par mi ti ena dimoun ki li ti kone. Rajesh par 
egzanp ti dir li antout konfidans ki zot ti pe pey enn drwa operasion.  
- Ki drwa Rajesh? Ar kisannla?  
- Pa dir mwa ou pa kone, Tantinn.  
- Non, mo pa kone.  
- Sa enn long zistwar sa.  
Ti ena enn mouvman soumaren ki ti apel Lougarou e so sef ti apel Paren ki ti kontrol baz la net. Me lor so 
latet ti ena Bos ki so kote ti ena kontak privilezie ar Barrka Saheb, enn gran koko politik enn kote ek Mafia 
Enternasional lot kote.  
- Pa rod sikann Tantinn. Zot for. Ena lamor ladan.  
Ler Timi rod met enn lord dan problem skwater li ti kogn ar mem siko. Me m organizasion malfeter ti kontrol 
lespas la e seki ti fer Timi gagn sok se ki pouvwar politik santral ti okouran me ti pe fer sanblan pa konn 
nanye parski malfeter t i pe finans eleksion e fourni politisien gro lebra. Sistem kapitalis, organizasion 
malfete r, pouvwar politik santral ek konpran maskilen ti fer zot sent -alians.  
Timi ti pran randevou ar Premie Minis e ti dimann pou zwenn li tousel dan so biro. Ler li ti ra nt dan biro la li 
ti trouv bann latet ki li pa ti anvi zwenn. Andire zot ti kone ki li ti vinn fer. Dimoun ki li ti vini pou denonse ti 
la akote sef politik leta.  
Apartir sa moman la persekision ti koumanse: telefonn nwizans, let anomim, menasdemor, grafit i endesan 
lor miray ek sime, menas lor so fami, Tamby ti perdi plas, Samy ti perdi latab d an bazar. Anplis gouvernman 
santral ti koumans blok bann proze minispalite. E kouma pei ti fini rant dan lozik nouvo eleksion minisipal 
Timi ti santi ki leto ti pe se re. Enn zour enn konseye groupman gouvernmantal ti vinn ar enn mosiondeblam 
kont zestion M adam Lemer. Groupman lopozision ti segonn mosion la. San gran deba mosion la ti pase. 
Legalman Timi ti kapav kontinie res Lemer ziska eleksion me so konviksion moral ti pe pens so nam. Pa pou 
lontan!  
Enn zour ler li ti pe fer fouting dan tanto enn tapaz fr en ek grensman kaotsou lor asfalt ti fer li soke, fer so 
leker bat fol. Trwa zom ankagoul ti antour li. So figir ti koumans anflame. Lasid.  
SAPIT 10  
REAKSION  
Nouvel l atanta lor Tatinn Timi ti fane atraver pei kouma dife lor montagn kan labriz pe soufle. Se npati pou 
viktim ek degou pou bann kriminel ki ti proteze par pouvwar politik ti soulev enn popilasion ki ti pe dormi 
dan lendiferans. Tro! Zot ti finn depas kad.  
Enn kou boul ti devire. Pa Timi ki ti bizen demisione. Popilasion ti pe dimann bann adverser Timi demisione. 
Pandan ki li ti dan lopital dan inntennsivker, touleswar ti ena bann veye ar labouzi partou dan pei. 
Toulezour ti ena lapriyer dan legliz, kovil, mann dil, pagod ek moske. Gouvernman ti pe tir kominike lor 
kominike pou dir ki lapolis ti pre pou may bann kriminel. Me dan lespri popilasion, gouvernman ek 
lopozision ti toulede konplis.  
Ler Timi repran konesans li ti dimann pou get so zanfan ek tizanfan dabo r. Kan li ti koumans resevwar vizit, 
Dinesh, Pierre ek Magali ti vinn get li dan lopital e  li ti fer zot par so lentansion. Li ti deside pou kontinie so 
konba si zot ti dakor pou soutenir li.  
117 
 Tou bann obzervater politik ti kone ki pei ti pe al ver enn sanz man spektakiler parski Timi ti vinn, malgre li, 
enn eroinn nasional ki ti pe atir gran -gran lafoul ki ti pe ekout li koumadir li ti enn ‘anvwayededie'. Ar pratik , 
Timi ti vinn enn gran orater ki ti konn evit grosierte maskilen dan diskour politik, enn zafe r ki boukou militan 
politik fam pa ti konpran parski zot ti kwar ki emansipasion li ti ved ir ki fam ti bizen adopte konportman 
zom.  
SAPIT 11  
FAMI, PARTI, PEI  
Koumadir parfwa maler neseser pou fer moter lavi pran amars e tras nouvo depar. Parey kouma lasesr es ti 
fer dimoun envant lizour dan lepok ‘danpi', latanta kont Timi enn sel kou ti deblok sitiasion politik. Me plis 
enportan pou Timi se so lefe lor so fami. Bann ti biz -biz ti fonn kouma glason dan soley. Pa zis Ramba ti 
rekoumans koz ar Ramou, li ti kou mans devlop enn afeksion pou Aisha Bibi. Fami Misie Ibrahim net ti 
solider malgre ki Misie  Ibrahim ti enn partizan parti Premie Minis.  
Lot kote firm ki ti met Tamby deor sou presion politik pa ti zis repran li me ti osi donn li enn promosion. 
Administrasio n Bazar Santral ti propoz Samy pou rann li so latab. Samy ti refize parski li ti fini pour swiv zot 
pou domaz. Anplis, debrouyar kouma li ti ete, li ti fini fer enn lot plan: ouver enn laboutik manze fre akote 
bazar kot so kliyan ti pou gagn pwason, laviann  ek legim fre toulezour. Anplis ti pou ena fler sezon. Li ti sir ki 
so travay ti pou marse  parski li ti konn okip so kliyan ki pa ti pou les li tonbe.  
Zour Timi so laniverser swasant an Samy ti donn so mama enn gran bouke fler sezon ki Timi ti desid pou al  
met lor tom Balram. Samy ti amenn li simitier. Ar so prop lame Timi ti ras detrwa ti lerb , lav tom la, aroz 
later kot ti plant fler e lor latet so bonom li ti poz gro bouke ki so garson ti donn li.  
- Ma, ki to pou fer si papa nek lev enn kou?  
- Pov Balram , li pou gagn sok ler li trouv mo figir.  
- Li pou trouv enn gran madam.  
Sa swar la bann za nfan ti fer enn fet pou Timi. So fami ti bien grandi. So fami politik 'si. Li ti profit ti peryod 
akalmi pou zwe ar so de ti zanfan, Timinn ek Omar, ti garson Aisha B ibi ek Raman.  
Me anvi pa anvi, konversasion ti lor politik. DSD ti fer enn alians ar enn m ouvman ekolozik e ansam zot ti sir 
pou ranport enn mazorite konfortab dan eleksion zeneral parey kouma zot ti balye karo dan eleksion 
minisipal. Timi ti repran direks ion Minispalite Grangob -Bonnvenn e Dinesh ti dimann li poz kandida pou 
eleksion zeneral. T imi ti aksepte akondision pa dimann li vinn minis. Li ti koumans enn travay antan ki lemer 
ki li ti ole fini.  
- Tantinn Timi, nou va get sa kan so ler vini.  
- Non , Dinesh. Mo pou aksepte fer seki mo kone mo kapav fer. Pa dimann mwa plis.  
- Pa fasil ar twa,  Tantinn. Tou dimoun lager pou vinn minis. Twa, donn twa enn minister lor plato, to refize. 
Ki kalite!  
Timi ti panse ki dan so rezion kot sekter agrikiltir ti bien  enportan ti kapav amenn devlopman enn lot 
manier. Lexperyans ki li ti gagne lepok ‘danpi' ti  ouver so lizie lor danze rod fer tou parey ousa rod fer 
partou parey. Li ti konn so dimoun. Zot ti posed enn lenerzi spesial ki ti kapav large si pran bon desizio n me 
ki ti kapav bloke net si ti fer fos. Tou rezion dan pei pa ti parey. Ena landrwa ki ti p lis irbanize me dan 
Grangob -Bonnvenn lenflians riral ti pli for. Ti ena detrwa rezion koumsa ki ti pe nouri pei e sa bann rezion la 
ti bizen ena zot prop kiltir or ganizasion ek travay. Enn pouvwar desantralize ti kapav permet devlopman ki 
fit realite olie met program paspartou. Li ti sir ki si li ti pran responsabilite ministeryel zame li ti pou kapav 
realiz so proze: entegre devlopman lokal ek rezional ar priyorite  global e anmemtan fors vizion global fer 
bann azisteman pou pran kont realite lokal ek rezio nal. Par egzanp ti ena exper ki ti pe dir ki dan pei net ti 
bizen plant enn sel varyete prodwi ki ti pou fasil pou vande dan marse mondial. Timi ki ti ankontak 
permanan ar bann planter ti pe tann enn lot kalite koze. Varyete ki pous bien dan Belmon pa donn  bon 
rannman dan Plato. Si met enn sel varyete ti pou bizen dop later ar fertilizan. Avek letan , later pou vinn 
pov. Ti ena enn lot problem. Ti ena enn sel firm ki  ti pe kontrol semans sa varyete ki ti pe rod entrodwir. 
118 
 Monopol ti pou chombo zot par lago rz (pou pa mansionn enn lot parti anatomi). Ki serti prodwir enn sel 
prodwi pou exportasion e lerla enport tou manze ki pei ti bizen. Plito prodwir tou manze ki pei ti bizen e ki li 
ti kapav prodwir. Fale pa met tou dizef dan mem pagne. Lor prodiksion poule 'si ti ena mem deba. Pou 
prodwir anmas lor enn baz endistriyel , gouvernman santral ti pe donn sibsid bann elver ki ti pe envesti dan 
sistem batri, long poulaye kot  poul ti dan kazot telman tipti ki zot ti apenn kapav bouze. Sa ti pe fer poul gro 
ek gra. Sa  ti profitab pou elver ek konpagni exportasion. Me kouma Samy ti kontan dir, poule ti dilo -dilo 
kouma kalbas. Dan bann rezion agrikol sirtou, bann dimoun anzeneral  e bann elver 'si ti pe nouri dan zot 
lakour poul vakabon pou zot prop konsomasion. Ti kouman s ena enn ti marse pou sa prodwi la. Sa ti pe fer 
Samy so nouvo laboutik manze fre ek organik , marse. Li ti pli ser ki poule batri me so gou ti extra. Li ti pli 
goute, kouma reklam la ti pe dir. Timi ti konvenki ki gouvernman santral ti bizen donn lelvaz p oule vakabon 
enn fasilite. Li ti fer met sa dan program gouvernmantal.  
Desantralizasion ti pou osi rann travay literesi pli fasil. Si bizen pas  par lotorite santra l ti pou perdi boukou 
letan dan komite ek soukomite. Bann diferan rezion ti ena sakenn so pro p realite kiltirel. Enn program 
iniform ti pou provok rezistans parsi -parla. Par kont, lexperyans Kotez ek lezalantour anpartikilie ek 
Grangob -Bonnvenn anzeneral t i fini zet soubasman pou enn program spesial. San perdi letan ti pou kapav 
demar bann reform san pietine dan deba steril lor nivo nasional. Pli tar lexperyans Grangob -Bonnvenn ti 
pou sirman gid lezot rezion.  
Timi ti sir ki ti ena enn travay ki li ti pou ka pav fer san tanbour, ni tronpet e kit bon rezilta deryer. Li ti fixe 
enn maximem di -zan ava l i pran, Bondie beni, so retret politik.  
Kouma tou dimoun ti pe atann, DSD ek so alye ti gagn eleksion ar enn mazorite konfortab e Dinesh ti form 
enn gouvernman kot  ti ena bann fam dan boukou pos enportan. Malgre presion lor li pou aksepte minister 
administ rasion rezional apre so eleksion kom depite, Timi ti refize pou li kapav konplet so travay. Madam 
Lemer ti kone ki aster li ti pou gagn pli gran fasilite parski so  parti ti pe kontrol leta net malgre ki Dinesh, ki 
zame ti pou les li tonbe, ti dir li ki li ti bizen fer atansion parski enn nazer ki al kont kouran li fatige vit e letan 
ti pou iz li plis ki lezot.  
 Okoumansman Timi pa ti tro bien konpran parol Dinesh.  
SAPIT 12  
KONT KOURAN  
Pandan so deziem manda kouma lemer li ti paret koumadir lalign ki adminis trasion Timi ti pe swiv ti pe 
donn bon rezilta ek satisfaksion me ver lafen ti koumans ena bann sign friksion, kikfwa sign fatig osi. Enpe 
partou lapolis ti pe raport enn lamonte vand alism ki ti louvraz bann zenn. Timi pa ti pran sa tro kont. Bann 
zenn par tou ek toultan parey! Ler eleksion pou so trwaziem manda ti vini Timi ti realize ki pa ti ena mem 
antouziasm ki avan. Pou gard kontrol minispalite so lekip ti pou bizen fer enn gro ze for. Pa ti  kouma kouto 
dan diber!  
Apre eleksion ki lekip Timi ti gagne ar  enn tipti lavans, li ti vinn kler pou bann obzervater politik ki enn 
nouvo divan ti pe soufle e bann rafal ti pli for dan bann rezion kouma Grangob -Bonnvenn. Aspirasion 
lazenes ti pe  sanze. Atraver televizion satelit zot ti pe dekouver enn lot kalite viv.  Model Timi nepli ti bon 
model. Anplis alenteryer pei ti ena bann rezion ki ti pe modernize lor vites e bann zenn dan rezion agrikol ti 
pe anvi zwir plezir lavi modern. Dan zot latet Tantinn Timi ti vinn enn vie sat e lor miray ti koumans ena 
grafiti ki pa rfwa ti ensiltan ek vilger.  
Gouvernman santral 'si ti pe gagn difikilte. Dan lemonn antie ideolozi dominan ti apel globalizasion e se enn 
siperpwisans ki ti pe enpoz so kondision part ou. Bann pei ki ti pe refiz swiv so direktiv ti pe fer fas difikilte 
pars ki li ti kontrol bann enstitision enternasional. Poul vakabon ti kapav pli bon pou pale ek lasante me poul 
batri ti meyer pou biznes mondial sou direksion siperpwisans ek miltinasiona l. Onom liberte ti pe met 
presion lor bann gouvernman pou liberaliz komer s ek privatiz bann sekter ki leta ti pe kontrole. Sa ti pe 
permet bann miltinasional kouma GlobalCom rant partou dan lemonn, pran kontrol lantrepriz la e enpoz so 
lalwa. Otomatikman p ri bann prodwi ek servis ti pe mont anfles. Dilo, kouran ek telefonn ti v inn extra ser. 
Gouvernman Dinesh ti rod reziste pou anpes popilasion soufer me lalwa profi miltinasional ti kraz tou lor so 
sime. Lopozision ti fini swazir so kan. Li ti fini rant div an-divan dan tren globalizasion, leberalizasion ek 
privatizasion. Ankor e nn fwa boul ti pe devire. Pou move rezon. Siperpwisans ti pe pratik proteksionism, ti 
119 
 pe donn sibsid so dimoun pou vann zot marsandiz bomarse dan lezot pei me anmemtan ti pe sant lagl war 
liberte komers. Parti DSD ek so alye ti kone ki sa politik la ti pou amenn lamizer dan pei me bann konpagni 
lokal ti prefer vinn partner bann miltinasional olie reziste zot. Mem bann lantrepriz ki ti tipti ek mwayen, ki 
ti gagn bon devlopman atraver ba nn innsenntiv gouvernman Dinesh ti pe negosie ar ‘partner stratezik'. 
Dinesh ti kone ki bann miltinasional ti pou aval enn par enn tou sa bann latrepriz ki ti efisian dan bann 
sekter profitab. Dinesh ti bien lisid. Li ti kone ki enn bon doz nasionalism ti neseser pou ki bann pei ek bann 
lepep fer fas kont gourmandiz ek larogans  bann pei ris ek for. Me kouma pou fer lepep konpran sa? Bann 
media ti deza dan lame bann miltinasional; laplipar bann ‘gran' zournalis ti swazir sime fasilite. E zot ti pe 
gagn zoli rekonpans pou soutien ki zot ti pe donn ‘bann arsitek progre ek prosperit e'. Finalman lepep ti pe 
tann enn sel son. Santiman antigouvernman ti pe grandi.  
Administrasion minisipal Grangob -Bonnvenn ti an difikilte. Detrwa konseye ti kit parti Timi pou siez k ouma 
endepandan. Sak fwa ti ena pou vote, zot ti abstenir. Anpratik lopoz ision ti vinn mazoriter. Zot ti pe zis 
atann zot moman pou vinn ar enn mosiondeblam. Zot ti kone ki sa ti pou kas moral Timi e amenn dezord, 
konfizion e defet DSD.  
Timi ti tourn ver D inesh pou gagn enn fon spesial pou ed bann planter so rezion. Sa ti pou d onn li enpe 
lespas ek letan pou respire. Lor telefonn Dinesh ti dir li ki dapre enn konvansion ki pei ti finn oblize signe, pa 
ti gagn drwa donn okenn sibsid. Nenport ki sibsid dan se kter ekonomik li ti kont lespri liberte -dantrepriz ek 
komers.  
De zour pli  tar, lopozision ti vinn ar enn mosiondeblam. Bann ‘endepandan' ti abstenir. Timi ti perdi kontrol 
minispalite.  
Parski pei ti pe al ver eleksion zeneral e ki li pa ti ena lentansion p oz kandida, li ti desid pou pa demisione 
kom konseye ek depite pou ki li pa met Dinesh dan lanbara. Dan so latet li ti fini ferm sapit politik. Malgre ki 
li pe dir ki li pa ti ena okenn santiman amer, bann ki ti konn li bien ti konsian ki Timi ti gard enn move 
souvenir. Lavi politik difisil parski dimoun pa get pli lwen ki zot nene e politisien kontan mont dadak lor vag. 
Me vag, li pa toultan al kraz lor resif?  
EPILOG  
GET LETAN PASE  
Malgre so laz - li ti pe al lor swasanndis - Timi ti ena bon lasante. Zis e nn ti tras jabet ti pe obliz li fer 
atansion sirtou ar gato dou ki li ti tro kontan. So bann zanfan ti pe debrouye. Sakenn ti pe viv so lavi dan so 
manier. Timi ti sagren Ramba ki, apre enn desepsion serye (Mukesh ti fer kanay ar li), ti rant dan enn 
asosi asion relizie pou fam selibater. Tou so letan, lenerzi ek lamone ti pe fi ni dan so bann aktivite relizie. 
Relizion ti vinn so b oue sovtaz. Li ek Balram ti fer senk zanfan me so bann zanfan ti donn li zis de ti zanfan, 
Timinn ek Omar.  
Aster ki li ti andeor  politik aktif, li ti ena boukou letan pou so de tizanfan ki ti vinn so p rop b oue sovtaz. 
Timinn ki ti ena douz -trez an ti dan lekol segonder. Li ti foto Celine plis enn ti zafer spesial dan so regar ki ti 
fer Timi rapel Balram. Omar ti enn bon melanz Rama n ek Aisha Bibi. Li ti pe fer so dernie klas primer. Dapre 
so papa li ti enn pares. Aisha Bibi pa ti dakor. Pou li Omar ti ena boukou sansibilite ek talan. Sirman li ti pou 
vinn enn artis. Bann granparan, zot kote, ti plis enterese ar zot tizanfan parski z ot ti rapel, atraver marmay, 
inosans ek natirel ki disparet amizir ki zan fan grandi. Granparan pa ti ena mem responsabilite ki paran. 
Paran bizen prepar lavenir zanfan, disiplinn zot, montre zot manier. Granparan nek pans pou donn boukou -
boukou gate. Sak f wa bann zanfan ti vinn pas vakans kot Timi li ti telman gat zot ki apre b ann paran ti gagn 
difikilte pou remet zot lor rel.  
Timi ti pas so letan get letan pase. Enn laniverser swiv enn lot. Dilo larivier Bonnvenn kontinie koule, sarye 
enpe plis pestisid zi ska lamer sak lane. Bann sezon ti pe vinn plizanpli bizar. Dan lete parfw a ti fer fre. Liver 
ti tike pou vini e parfwa omilie lanwit li ti bizen tir moulton lor li telman ti pe fer so. Koumadir termostat 
lesiel ti detrake.  
Ti ena moman dou, moman eg; moman  boner, moman maler. Enn gramaten Kamla ti vinn kot Timi. So lizie 
ti gon fle ek rouz. Ti kler ki li ti pas enn lanwit blans.  
- Ki to gagne mo fifi?  
120 
 - Celimène ...  
- Li'nn kit twa?  
Sanglo ti chombo so lagorz. Celimène dan lopital. Enn aksidan grav dan trava y. Li finn brile. So sitiasion grav.  
- Kifer to pa ti telefonn mwa yer? M o ti pou vinn res ar twa.  
De zour pli tar Celimène ti mor. Bann fami Celimène ki ti refiz frekant li ler li ti vivan, deswit koumans 
enterese ar so dibien ki li ek Kamla ti konstrir a nsam. Kouma later ek lakaz ti lor nom Celimène parski li ti 
aste later la  avan li ti zwenn Kamla e ler zot ti desid pou ranz zot lakaz tou papie ti fer lor nom Celimène pou 
rezon pratik, bann fami la ti dimann Kamla kit lakaz la malgre ki li, ansam ar so p artner, ti finans 
konstriksion. Lalwa pa ti rekonet drwa partner vivan da n enn relasion koup -mem -sex. Me erezman 
Celimène ti ensiste pou met meb, tou lezot zafer dan lakaz ek zot kont seving lor nom Kamla.  
Timi ti dir so tifi ki li ti kapav vinn viv dan lakaz so paran me Kamla ti prefer lwe enn ti lakaz pou gard so 
lendepandan s. 
Sinndi ti kontinie okip Timi ek so fami ziska ki Bondie ti ramas li. So zanfan ki ti andikape - li ti trizomik - ti viv 
bien lontan, plis lontan ki labitid parski, Timi ti pan se, tou dimoun ti donn li boukou gate. Mem Samy ki 
normalman pa ti montre so e mosion, ti okip ti bonom la. Samy ek Sinndi ti ena enn relasion bien diskre. 
Akoz sa zame li ti marye. Ler Sinndi ti gagn kanser e dokter ti donn li bien tigit letan pou viv , Sam y ti move 
kalite boulverse. Enn zour Timi ti al get li dan so ti apartman ki S amy ti fer aranze dan plas depandans. Sa 
lepok la Sinndi ti aret travay parski so maladi ti bien avanse. Timi ti trap so lame zantiman e ti dir li: “Tou sa 
letan la to ti mo belf i e mo pa ti konn nanye, mo Sinndi.” Larm dan lizie, Sinndi ti bes so popier.  
Apre bon rezilta dan segonder Timinn ti al liniversite pou vinn avoka. Li ti bien enterese ar politik. Akoz 
samem li ti swazir profesion liberal. Omar ti swazir pou rant dan bizn es so nana, papa Aisha Bibi.  
Apart ekout nouvel lor rajo ek televizion, Timi p a ti gagn boukou niouz lor politik. Dinesh ti retir li e bann 
zenn ti pran labar dan DSD ki ti pe fer enn travay extraparlmanter orizinal. Apre enn ti peryod prosperite, 
pei ti r erant dan difikilte parey kouma boukou pei ki pa ti pe kapav fer fas diktatir siperpwisans. Problem se 
ki ti ena enn sel siperpwisans. Si ti ena de, bann diferan pei ti pou kapav zwe enn kont lot. Dan pei kouma 
dan lemonn, fose ant ris ek pov ti pe elarzi e bann gra n-gran promes prosperite pou tou dimoun atraver 
komers lib zame ti t rouv lizour. Okontrer. Dan bann pei pov bann vre entelektiel ti pe kontinie rod solision. 
Kan lapli tonbe pa al kasiet dan lagel reken.  
Ver lafen 2024, enn letid enportan, dapre lagazet, ti tourn far lor politik dan peryod 1970 -1995. So 
konklizion se ki si  lalign ki ti trase sa lepok la ti kontinie , pa ti pou ena katastrof ki pei ti pe traverse. Ti ena 
enn sapit enportan lor Minispalite Grangob -Bonnvenn sou administrasion ‘Tantinn  Timi'.  
Kouma li ti lir lagazet, Timinn ti telefonn so granmer ki ti pe viv da n enn home pou vie dimoun.  
- To enn gran dimoun Meme. Lagazet pe koz to koze zordi. ...  Bernard ek mwa nou pe vinn get twa seswar.  
Timinn pa ti koz long lor telefonn parski li k one ki sa ti bien penib pou so granmer ki ti ase sourd e ki ti 
deteste koz lor  telefonn.  
Apre so letid iniversiter Timinn ti al travay dan boukou pei ziska laz karant -an. Li ti fek retourn dan pei ar so 
mari, enn Sinwa Hongkong, ki ti apel Bernard. Drol! A part so Meme li pa ti ena personn dan pei. Pandan so 
labsans ti ena enn lepide mi Ebola serye dan pei e simitier ti ranpli ar zanfan Timi. Mem so zoli Omar ti pas 
dan pake. Lerlamem li ti fer vann tou so dibien pou al viv dan enn home.  
Lagazet ek televizion  ti rod fer reportaz lor Timi; zot ti rod enterviou. Politisien ti pe rod gagn  milaz lor so vie 
ledo kabose ar laz ek soufrans. Me li ti refize.  
Zour so laniverser sant -an, preske enn -an pli tar, Minis Sekirite Sosial ti debark dan home akonpagne par 
zourn alis lagazet ek televizion pou donn li enn bouke san roz ek enn chek san mil r oupi. Ti pou osi anons 
enn desizion gouvernman pou sanz nom Minispalite Grangob -Bonnvenn, pou rebatiz li Minispalite Tantinn 
Timi e fer Timi vinn sitwayen -doner avi.  
121 
 Manejer home  ti dir li ki li pa gagn drwa refiz sa kalite loner la. Li ti bizen prepar li.  Dan senk minit Misie 
Minis ti pou rant dan so lasam ki, sa zour la, ti prop ek parfime. Ti ena fler artifisiel partou e apre seremoni 
ti pou reramas zot pou enn lot gran lokazio n. 
“Bann ipokrit la”, ti so dernie panse.  
Ler delegasion ofisiel ti rantre, en n figir imobil - kot rid vieyes ek sikatris lasid ti melanze pou dir “Chou! Zot 
pa'nn gagn mwa!” - ti fixe zot dan vid.  
RETOURN KONTENI/BACK TO CONTENTS  
  
122 
 ANEX  
LITERARY PROSE  
Let us look at the opening paragraphs of FRANZ KAFKA’S ‘METAMORPHOSIS’ translated by David Wyllie.  
“One morning, w hen Gregor Samsa woke from troubled dreams, he found himself transformed in his bed 
into a horrible vermin.  He lay on his armour -like back, and if he lifted his head a little , he could see his 
brown belly, slightly domed and divided by arches into stiff s ections.  The bedding was hardly able to cover 
it and seemed ready to slide off any moment.  His many legs, pitifully thin compared with the size of the 
rest of him, wav ed about helplessly as he looked.    
"What's happened to me?" he thought.  It wasn't a dream.  His room, a proper human room although a 
little too small, lay peacefully between its four familiar walls.  A collection of textile samples lay spread out 
on the  table - Samsa was a travelling salesman - and above it there hung a picture that he ha d recently cut 
out of an illustrated magazine and housed in a nice, gilded frame.  It showed a lady fitted out with a fur hat 
and fur boa who sat upright, raising a heav y fur muff that covered the whole of her lower arm towards the 
viewer.”  
We note the fol lowing:  
• The story is told by an omniscient narrator who controls the whole situation and goes straight to 
the point. There is no dilly -dallying.  
• The past tense is us ed throughout.  
• There is a variety of sentences: simple, compound and complex.  
• Direc t and reported speeches are used.  
• The descriptive technique is as precise and succinct as a surgeon’s scalpel. Samsa is lower -middle 
class (a travelling salesman) and his life is far from being exciting. His room is small, the picture on the wall 
has bee n cut from a magazine and the picture frame is gilded – not genuine. The lady in fur seems to 
symbolize the fame and fortune people dream of to forget a dreary reality – the table covered with 
samples. Is the fur used to hide poverty?  
• The punctuation mar ks help the reader to negotiate the meaning of the text and are vital for 
proper understanding.  
This is good prose. It is the kind of prose which journalists master to tell their ‘stories’. Please note that in 
English ‘story’ also means a news item and the  term ‘un/une story’ has entered the French language.  
Now study the Mauritian version which is an attempt to develop ‘literary prose’ in our national language . 
“Enn gramaten, ler Gregor Samsa so somey, troubl e par kosmar terib, ti kas e, li ti dekouver ki, lor so lili, li ti 
finn vinn enn bebet kouma enn kankretorti zean. Li ti alonz e lor so ledo -lakok, e ler li ti lev so latet enn tigit 
li ti kapav get so vant maron ki ti enp e sorti e ki ti akot kouma tol kannl e. So dra ti vinn tro tipti pou kouver 
so gro v ant e koumadir li ti pre pou glis e, tonb e. So bann lapat meg -meg konpar e ar so lekor ti pe bat fol 
dan ler.  
 "Ki finn ariv mwa?" li ti pans e. Pa ti enn rev s a. So lasam, enn lasam normal, enp e tipti kikfwa, ti pe repoz 
anpe ant kat miray famili e. Lor lata b ti ena enn koleksion santiyon latwal - Samsa ti enn revander anbilan - e 
lao lor miray ti ena enn foto ki li ti koup e dan enn revi e ki li ti met dan enn ka d kouler larzan. Foto la ti 
montr e enn madam ki ti ena enn sapo fourir, enn esarp fourir otour so likou. Li ti asiz drwat e li ti pe ris enn 
fouro fourir otour so lam e ek avanbra ki ti lev e ver dimoun ki pe get foto la.”  
You will certainly note that the pa st tense marker ‘ti’ is used systematically whereas in speech and oral 
literature, it is dropped o nce it has been established that the narrative takes place in the past. You may 
wonder whether this is necessary. I do think it is necessary but you may not.  
Learning to read any language is difficult for we are not genetically programmed to do it but lear ning to 
read prose be it journalistic or literary is a very complex matter which demands a lot of painful practice. A 
prose writing and reading culture in a n ew language takes a lot of efforts and time to develop.  
31.08.19  
