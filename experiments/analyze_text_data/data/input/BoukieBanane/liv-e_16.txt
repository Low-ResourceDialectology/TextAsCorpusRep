1 
 LIV-E NIMERO 16  
 
 
©INSTITUT CARDINAL JEAN MARGEOT  (ICJM) , 1, Celicourt Antelm Street, Rose Hill,  Maritime Republic of 
Mauritius.  
 
PREFA CE 
For most Mauritians, Mauritian Creole is a non -language, a patois, some form of broken French. For me it is 
my mother  tongue (first language), the language I heard when I was still in my mother’s womb for it was 
the language my parents used. For over ha lf a century, I have researched the language and used it with my 
wife, children and grandchildren. It is the medium of m y creative writing – thousands of poems, dozens of 
plays and short stories, several novellas and novels (My complete works can be access ed free of charge at 
https:// boukiebanane.com. ) My second language is English, another creole language and through 
trans lation of religious and lay literature, I strive to show that my mother tongue is fit to express world 
literature – the Bhagavad -Gita, t he Bible and the Holy Koran, Shakespeare, Molière, Blake, Keats etc. Enjoy 
this sample of world literature in our de fac to national language and the future de jure national language to 
be known as Morisien (Mauritian)  together with a new creation inspired by a world classic . 
D.V 
 
NOT LOR GRAFI  
Si dan grafi Franse ena let silansie kouma <e> final dan ‘boire’, ‘heure’, ‘guerr e’ ets., dan grafi Morisien 
peyna let silansie: ‘ser’ (expensive) ek ‘sere’ (tight); ‘las’ (loose) ek ‘lase’ (shoelace) etc.  
Dan grafi Franse <s> ou <t> li souvan silansie: ‘bas’, ‘bat’, ‘las’, ‘bout’ etc. Dan grafi Morisien <s> ek <t> final 
zot pa silansi e: ‘ba’ (kiss); ‘Bas!’ (Ase!); ‘bat’ (pingpong bat); ‘la’ (here); ‘las’ (loose) etc.  
Parey pou <r> dan ‘chanter’ ousa ‘manger’. An Morisien <r> pa silansie:  ‘manze’ (food); ‘manzer’ (eater); 
sante (song); ‘santer’ (singer) etc.  
Pou endik nazalizasion enn vwayel, nou koste <n> ar li: <a> vinn <an>  (ban, dan, fanfan) ; <o> vinn <on>  
(bon, don, fon, gon) ; <e> vinn <en>  (ben, den, fen, gen, len, nen) . 
Vwayel na zal + n donn: bann, kann, pann, zann; bonn, donn, konn, zonn; denn, genn, penn, renn ets.  
 
KONTENI  
 
5 SIEK JALOG KILTIREL  
LERWA LIR  
TABISMAN LIR  
  

2 
 5 SIEK DIALOG  KILTIREL  
PREMIE  PARTI  (16 EM  A 19EM  SI EK ) 
1. KIFER TO PAL EK BLEM DO JOUKAL?  
TEX  SOU RS : SON GS OF OU RS ELV ES , FOUN D ATION  B OOK S , CAM B R ID GE UN IV ER SITY  PR ESS IN D I A , 2011  
WHY  SO PA LE AN D  WAN, FON D  LOVE R ? B Y SIR JOHN  SUCK LIN G , P AZ 3 
Kifer to pal ek blem do joukal?  
Koze! Kifer to blem?  
Sourir frengan pa alim masal  
Me tristes karem?  
Koze! Kifer to blem?  
 
Kifer  to tris ek gounga, fatra?  
Kifer to silansie?  
Parol frengan pa bouz so waya  
Me silans relizie?  
Kifer to silansie?  
 
Ferfout ar li! Aret fer to zes!  
To grimas peyna sarm.  
Si lamour finn tas dan lasesres  
Li meyer to zet zarm.  
Ayo! Aret vers larm!  
 
30.04.2014  
2. KI ETE LAMOUR?  
TEX  SOU RS : SON GS OF OU RS ELV ES , FOUN D ATION  B OOK S , CAM B R ID GE UN IV ER SITY  PR ESS INDIA, 2011  
WHAT TH IN G IS LOVE? B Y  GEO RGE PEEL E ; PA Z 4 
Ki ete sa zafer nou’apel lamour?  
Li enn pikan; li enn pikir;  
Enn zafer pir ki fer nou mir.  
Li enn laflam; li enn labrez  
Ki rant partou, mem dan lanez;  
E dapre seki mo kone  
Li viv dan lizie bienneme.  
Depi lizie li lans so fles  
Ki pers nou nam ek tou leres.  
 
30.04.2014  
3. PA RIS LEKER, GATE!  
TEX  SOU RS : SON GS OF OU RS ELV ES , FOUN D ATION  B OOK S , CAM B R ID GE UNIV ER SITY  PR ESS IN D I A , 2011  
SI GH NO MORE, LAD IES B Y  WILL IAM  SHAK ESPE AR E , PA Z 6 
Pa ris leker, gate; pa ris l eker!  
Zom ti toultan kouyoner.  
Timama isi, timama laba;  
Zot toultan fer nachannya.  
3 
 Aret plore,  
Les zot ale;  
Pengn seve, met rob afler;  
Trap ravann, al im dife  
Ar sante fer leker ge.  
 
Aret sant sante maler ek mizer  
Fer leker lour ar douler.  
Bann zom ti toult an pe fann zot pikan;  
Toultan samem zot talan.  
Aret plore,  
Les zot ale;  
Pengn seve, met rob afler;  
Trap ravann, alim dife  
Ar sante fer leker ge.  
 
30.04.2014  
4. KAN MO TI ZENN EK ZOLI  
TEX  SOU RS : SON GS OF OU RS ELV ES , FOUN D ATION  BOOK S , CAM B RID GE  UN IV ER SITY  PR ESS IN D I A , 2011  
WHEN  I WAS FAI R AN D  YOUN G B Y  QU EEN  ELIZ AB ETH 1 PA Z 8 
Kan mo ti zenn ek zoli, boukou mous dimiel  
Ti fer mo letour pou gout delis s itronel.  
Sak fwa mo ti mepriz zot, zet dan karo -kann:  
“Eh, grate, ale, fatra! Pa trouve zot rann?”  
 
Komie lizi e ranpli larm ti vinn mo viktim;  
Komie leker plor disan ti perdi zot plim?  
Mo vantar ti gonfle mem vadire enn glann:  
“Eh, grate, ale, fatra! Pa tr ouve zot rann?”  
 
Enn zour Kipid ti dir mwa – sa ti’enn kamoufle –  
“Akoz ou zoli, madam, e ou tro triye,  
Mo po u tay -tay ou palto, grenn ou fraz anpann”:  
“Eh, grate, ale, fatra! Pa trouve zot rann?”  
 
Parol sa ti garson la devir mo bol dal;  
Gramaten, midi, minwi mo leker fermal.  
Mo onte ar mo parol bann leker finn fann:  
“Eh, grate, ale, fatra! Pa trouve zot rann?”  
 
30.04.2014  
5. ZOT PE EVIT MWA, BANN TI KOL AR MWA  
TEX  SOU RS : SON GS OF OU RS ELV ES , FOUN D ATION  BOOK S , CAM B RID GE  UN IV ER SITY  PR ESS IN D I A , 2011  
TH EY  FLEE FROM  ME, TH AT SOM ETIM E DID  ME SEEK  B Y  SIR THOM A S WY ATT P AZ 9 
Zot pe evit mwa, bann ti kol ar mwa;  
Swiv mwa  touni net partou dan lasam.  
Fale ti get zot lis mo katora  
Bann ki zordi pe ar mwa fer lafam;  
4 
 Zot finn bliye net zot ti gagn laga m 
Manz dan mo lame. Aster lor lot baz  
San ezitasion zot fer letalaz.  
 
Me finn ena ‘si bann moman extra;  
Mo rapel enn fwa, moman  espesial,  
Nou ti pe rilax dan enn moud maha  
Kan so rob large grenn kouma petal;  
Lebra elegan koumans enn sawal;  
Lalev tras sime; soupir mirmire,  
“Mo koko, kouma sa to apresie?”  
 
Pa kwar ti enn rev! Non, pa sa ditou.  
Pa kone kifer, malgre mo bonte,  
Li ti d esid pou pous mwa dan enn trou;  
Mo ti oblize lev pake, ale  
‒ marsandiz zetab dan nouvo karne.  
Apre manier li ti ranz mo kari , 
Mo anvi kone ki finn ariv li.   
 
01.05.2014  
6. SONET 61  
TEX  SOU RS : SON GS OF OU RS ELV ES , FOUN D ATION  BOOK S , CAM B RID GE  UN IV ER SITY  PR ESS IN D I A , 2011  
SON N ET 61 B Y  MICHA EL DR AY TON  PA Z 10 
Si koums a, nou kas bag ar enn badou;  
Mo’nn plen ar tousa, vomie arete  
E les mo dir twa, pa kwar mo enn fou  
Si mo repete: mo’le liberte;  
Anou separe; bliye nou serman;  
E si parazar nou sime krwaze  
Falepa montre okenn santiman,  
Regre ousa tras nou lamour pase.  
Me le r mo lamour finn rant dan leral,  
So pou pe bat feb, Pasion vinn gounga,  
Dernie Sakreman pe rant dan lasal,  
Inosans koste pou fer signdekrwa,  
To tousel kapav bar sime lamor,  
Redonn lenerzi mo nam ek lekor.  
 
01.05.2014  
7. ALE MO ROZ  
TEX  SOU RS : SON GS OF OU R S ELV ES , FOUN D ATION  BOOK S , CAM B RID GE  UN IV ER SITY  PR ESS IN D I A , 2011  
GO LOVELY  ROSE B Y  ED M UN D  WALLE R PA Z 11 
Ale mo fler!  
Dir li pa touy letan ek mwa  
Akoz aster  
Li kone limem mo lazwa,  
Mo zoli roz kouma laswa.  
5 
 Dir zenes la  
Falepa anpes lalimier  
Donn li enn ba.  
Fler dan dezer enn lot zafer:  
Li ne, li mor dan pa trouv k ler. 
 
Bote dan nwar  
Pa ena okenn reyonnman;  
Dir li pa kwar  
Dan lonbraz lavi gagn galan,  
Admirasion ek konpliman.  
 
Zoli petal,  
Dir li ki parey kouma twa  
- Zafer la sal -  
Letan pou trangle so lavwa  
E met fren ar so sinema.   
 
01.05.2014  
8. SONET 31  
TEX  SOU RS : SON GS OF OU RS ELV ES , FOUN D ATION  BOOK S , CAM B RID GE  UN IV ER SITY  PR ESS IN D I A , 2011  
SON N ET 31 B Y  SIR PHI LIP SID N EY  PAZ 13 
Kifer dan lesiel to trenn to lipie  
Dan silans tristes ar vizaz pal -pal? 
Dir mw a do Lalinn. Eski zafer sal  
Parski Kipid pe lans fle s san gete?  
Mwa mo bien kone seki arive  
Kan lamour bles nou kouma enn kout bal;  
To regar blem -tris li kouma enn kal  
Ki blok to demars. Mo dan mem take.  
Akoz toulede nou dan mem bato  
Dir mwa, O Lalinn, esk i kot twa ‘si  
Bote enn mamzel fer latet vinn gro?  
Ar nou santiman zot fer satini?  
Kan nou res fidel, zot dir nou pagla?  
Dan lamour onet zot trouv bachara?  
 
01.05.2014  
9. SO PROP EPITAF  
TEX  SOU RS : SON GS OF OU RS ELV ES , FOUN D ATION  BOOK S , CAM B RID GE  UN IV ER SITY  PR ESS IN D I A , 2011  
LI EK RI R SO PROP EPITA F B Y  SIR WALT E R RAL EIG H PAZ 15 
Samem lavi sa! Li met dan so pos  
Nou lazwa zenes ek tou seki bon;  
Anretour lapousier vieyes kabos  
Nou desten, ferm nou dan silans sarbon.  
Kan nou finn bien zwir jos nou ekzistans,  
Lavi enn koutsek enpoz so santans.  
Later, lapousier ka pav fer feros  
6 
 Me Senier Bondie limem nou vre bos.  
 
02.05.2014  
10. LITANI POU LEPOK DIR  
TEX  SOU RS : SON GS OF OU RS ELV ES , FOUN D ATION  BOOK S , CAM B RID GE  UN IV ER SITY  PR ESS IN D I A , 2011  
A LIT AN Y  IN TIM E OF PLA GU E B Y  THOM AS NASH E PA Z 16 
Adie! Orevwar zwisans,  
Isi pe yna permanans.  
Nisa lazwa maya sa!  
Lamor limem nou lerwa  
E personn pa pou sape.  
Mo bien fay, mo pe kaye!  
Bondie pardonn mo pese!  
 
Twa risar, to nek rod lor  
Me to lor pa donn konfor;  
To dokter pe kil parad,  
So lavi finn vinn bien fad.  
Lamor so drwa pe dikte.  
Mo bien fay, mo pe kaye!  
Bondie pardonn mo pese!  
 
Kouma enn fler to bote  
Dime dan nwar pou fane;  
Lalimier pou fonn dan ler,  
Zenes anfler pou vinn fler,  
Bote aret respire.  
Mo bien fay, mo pe kaye!  
Bondie p ardonn mo pese!  
 
Tom pe bwar lafors bann zenn ; 
Lever manz gran kapitenn;  
Zarm fizet divan desten;  
Simitier fer so piten.  
Laklos legliz pe sone!  
Mo bien fay, mo pe kaye!  
Bondie pardonn mo pese!  
 
Nou gran lespri vakabon  
Pou gout lamor san violon;  
Lisifer so Sef Minis  
Pa pou tann ‘bel-sinapis’.  
Mem mo poem lok -loke!  
Mo bien fay, mo pe kaye!  
Bondie pardonn mo pese!  
 
Anou vit -vit trap lame  
Pou fer fas nou destine;  
Lesiel nou destinasion;  
7 
 Later li enn ilizion.  
Anou rev Rwayom Bondie!  
Mo bien fay, mo pe kaye!  
Bond ie pardonn mo pese!  
 
02.05.2014  
 
11. SONET 19  
TEX  SOU RS : SON GS OF OU RS ELV ES , FOUN D ATION  BOOK S , CAM B RID GE  UN IV ER SITY  PR ESS IN D I A , 2011  
SON N ET 19 B Y  LAD Y  MARY  WROTH PA Z 18 
Vini marenwar, kostim mo soufrans;  
Ale lalanp, tengn to bobes frivol;  
Fernwar ki tor senn mo dezesperans  
Ki ena pouvwar met ge anba bol.  
Boukie banane yer ti bwar lizol  
E so fey ek fler ar lavi finn rans;  
Zot kouler fletri tal lor mo zepol  
Pou fer mwa konpran mo’nn perdi davans.  
Bann pie azordi zot touni aster;  
Bann brans skelet pe fer karrmadi;  
Partou kot gete loder simitier  
Ki fer so mari e viol nou lavi.  
Nepli ena larm pou plor to maler;  
Pou plor mo mizer dan nou liniver.  
 
02.05.2014  
12. TI KOUTO KOUP GRO ZIROMON  
TEX  SOU RS : SON GS OF OU RS ELV ES , FOUN D ATION  BOOK S , CAM B RID GE  UN IV ER SITY  PRESS IN D I A , 2011  
FROM  UN D ERW OOD S B Y  BEN  JON SON PAZ 19 
Viv lontan pa neseser  
Pou vinn onet ek senser;  
Pa neseser dibout trwa siek  
Pou vinn dibwa for kouma tek;  
Get sa fler mige la,  
Li pa fer tralala  
Mem si so lavi detrwa zour  
Li toultan egey nou lakour.  
Kan pa fer fanor bote lev latet;  
Kan pa depas doz lerla nou fer fet.  
 
02.05.2014  
13. NEPLI BIZEN PER!  
TEX  SOU RS : SON GS OF OU RS ELV ES , FOUN D ATION  BOOK S , CAM B RID GE  UN IV ER SITY  PR ESS IN D I A , 2011  
FEA R NO MORE THE HEAT O’ TH’ SUN  B Y WILL IAM  SHAK ESPE AR E PA Z 20 
Nepli bizen per soley  
Ou labriz glase liver;  
To finn resevwar lapey  
8 
 Pou louvraz ti neseser;  
Nou tou parey pou fini  
Dan enn ti pogne mathi.  
 
Nepli bizen per grannwar;  
Tirani ‘si pou fini.  
Nepli bizen manze, bwar;  
Enn lili pou to dormi.  
Pouvwar, prestiz pou fini 
Dan enn ti pogne mathi.  
 
Pa bizen to per zekler  
Ni loraz ki fer tapaz;  
Pa per palab ek rimer  
Parski to’nn rant to lakaz.  
Zenes zordi pou fini  
Dan enn ti pogne mathi.  
 
Oja pa pou tous twa!  
Longanis evit twa!  
Lespri beni vey twa!  
Lemal pa pou bles twa!  
To ran t dan nirrvana  
Anfizion ar Allah.   
 
02.05.2014  
14. ENN SANTE  
TEX  SOU RS : SON GS OF OU RS ELV ES , FOUN D ATION  BOOK S , CAM B RID GE  UN IV ER SITY  PR ESS IN D I A , 2011  
A SON G B Y  THOM AS CA REW  PA Z 22 
Pa dimann mwa kot bondie met  
Bann fler kan sezon pran retret  
Parski  dan to bot e sanfen  
Bann fler dormi, atann prosen.  
 
Pa dimann mwa kot nwar kasiet  
Kan soley for pe bril latet  
Parski dinwar dan to seve  
Prepar lanwit pou repoze.  
 
Pa dimann mwa kot bann mwano  
Gard zot sante kan pa fer so  
Parski liver dan to likou  
Zot sof b ann not pou  li res dou.  
 
Pa dimann mwa kot bann zetwal  
Gard zot dife kan zafer sal  
Parski zot la dan to popier  
Pou ekler sime vwayazer.  
 
9 
 Pa dimann mwa kot fenix ranz  
So nik pou li prepar resanz  
Parski se dan to lenerzi  
Ki li vinn pran nouvo lavi.  
 
03.05.2014  
 
15. V RE LAMOUR?  
TEX  SOU RS : SON GS OF OU RS ELV ES , FOUN D ATION  BOOK S , CAM B RID GE  UN IV ER SITY  PR ESS IN D I A , 2011  
WALSIN GHAM  B Y  SIR WALTE R RALE IGH PA Z 23 
‒ “Ler ou sorti kot Per Laval  
Eski ou ti zwenn  
Mo doulsine, nektar rwayal,  
Ki gard leker zenn?”  
 
‒ “Kot mo pou konn ou doulsine  
Dan lafoul pelren?  
Lor sime ti ena pake  
Zoli dimoun sen.”  
 
‒ “Li pa ni blan, ni maron kler  
Me enn kouler rar;  
Peyna so segon lor  later;  
Li enn obzedar.”  
 
‒ “Ou fer mwa rapel enn kikenn  
Ar enn figir ge;  
Bote, elegans san fer senn;  
Fines dan respe.”  
 
‒ “Li finn abandonn mwa isi  
Tousel san rezon.  
Avan enseparab; zordi  
Lalinn san lamson.”  
 
‒ “Kifer enn kou li finn kit ou,  
Pran enn lot sime?  
Ou dir mwa li ti kontan ou,  
Ou so bienneme?”  
 
‒ “Mo finn donn li mo lazenes,  
Aster pa pare y. 
Lamour pa kontan lasesres;  
Vie siko lavey.  
 
Lamour enn zanfan malelve  
Ki bliye promes;  
Ki pa gete ousa tande;  
Ki exper dan zes.  
10 
 So atasman bien efemer;  
Li enn zirouet.  
Ar larm disan gagn so faver  
Me vit li vinn tret.  
 
Lamour fam samem so refren!  
Zoli koze vid  
Ki kasiet kapris anfanten,  
Fer lavi lasid.  
 
Vre lamour enn dife ardan  
Ki nouri lespri;  
Li konstan ek enkandesan;  
Limem paradi.  
 
03.05.2014  
16. DEPI TO ’NN ALE  
TEX  SOU RS : SON GS OF OU RS ELV ES , FOUN D ATION  BOOK S , CAM B RID GE  UN IV ER SITY  PR ESS IN D I A , 2011  
TH E FLOW ERS THAT ON THE BAN K S AN D  WALK S DID  GROW  BY  AEM I LIA LAN Y ER PA Z 25 
Fler kot larivier, fler dan bor sime  
Pe kasiet figir; lerb ver pe plore;  
Divan ek dilo  aster pe lager  
Parski to’nn ale e sa fer zot per;  
Bann ti rwiso ki normalman frengan  
Aste r pe boude, zot tou mekontan.  
Bann zwazo lor pie kasiet zot refren,  
Dan silans konple zot pe fixe lwen;  
Zot lipie mosad lor enn brans touni  
Pe signal tristes, enn lav i modi.  
Payanke refiz bat lezel, monte  
Parski li santi lafen bien -bien pre.  
Potaze, parter, verze ek zarden,  
Depi to’nn ale, pe kasiet dan kwen;  
Fey, fri, fler parfen -kouler pe  perdi  
E dousma -dousma zot pe deperi.  
Soley pe febli; freser ki lor tronn;  
Panda n ki verdir dan later pe fonn  
Vieyfi ek kanpes ankor pe reve  
Zot kapav trap twa, anp es twa ale.  
Eko ki zame kasiet dan silans  
Aster pa kapav tini so soufrans.  
Lakaz finn zet so robdiswar zoli  
Pou met rob goni e pou mars pieni.  
Partou kot pase detres pran so drwa,  
Tristes fer lalwa parski to pa la.  
Avan dir adie mo dir twa mersi  
Pou tou s eki to’nn donn mwa dan lavi.  
Kan mo ler vini, par sa poem la  
To pou res vivan; to pou toultan la.  (04.05.2014 ) 
11 
 17. RESTE DORMI, NOU FER GATE!  
TEX  SOU RS : SON GS OF OU RS ELV E S, FOUN D ATION  BOOK S , CAM B RID GE  UN IV ER SITY  PR ESS IN D I A , 2011  
COM E LIV E WITH ME, AN D  BE MY LOVE B Y  CHRISTOPH ER MAR LOWE P AZ 27 
Reste dormi, nou fer gate  
E nou pou fer annwi kile  
Ler nou pe gout tou bann douser  
Later -lesiel pou nou finn fer.  
 
Dan patiraz, dan bor dilo  
Nou get gardien vey z animo  
E nou ekout zwazo sante  
Dan enn konser bien kadanse.  
 
Mo pou tres enn nat petal fler;  
Ranz lorye ar bouke kouler;  
Enn bere ar karipoule;  
Enn tinik ar persi -frize;  
 
Enn manto ar lalenn annyo  
Ki sorti dan nou prop troupo,  
Pantouf kashmir pou to lipie  
Pou to sofe kan pe fer fre;  
 
Enn ti sentir laliann anfler  
Dekore ar koki boner:  
Si tousala fer twa ere,  
Reste dormi, nou fer gate.  
 
Zennzan, zennfi dan tou jatpat  
Touletanto pou fer gamat:  
Si tousala fer twa ere,  
Reste dormi, n ou fer gate.  
 
04.05.2014  
 
18. SONET 54  
TEX  SOU RS : SON GS OF OU RS ELV ES , FOUN D ATION  BOOK S , CAM B RID GE  UN IV ER SITY  PR ESS IN D I A , 2011  
SON N ET 54 B Y  ED M UN D  SPEN SER PA Z 28 
Dan teat lavi kot nou tou akter  
Mo bienneme zis asize gete;  
Li yam mo senn ar so lizie expe r 
Ler mo zwe m o rol pou kasiet sekre.  
Kan moud dan jalsa mo pa bat karte;  
Mo fer mo boufon komedi  tipik.  
12 
 Kan moud vinn serye, lizie pe larme,  
Mo met mo kostim melodramatik.  
Me mo bienneme, enn veritab pis  
Ki pa afekte par larm ek lazwa:  
Kan mo ge li sikane ; kan mo tris  
Li riy for -for. Pou li mo  enn fatra!  
Ki mo bizen fer pou tous famsanker?  
Emosion normal aster fer li per.  
 
05.05.2014  
19. KI KALITE?  
TEX  SOU RS : SON GS OF OU RS ELV ES , FOUN D ATION  BOOK S , CAM B RID GE  UN IV ER SITY  PR ESS IN D I A , 2011  
WHAT IS OU R LIF E? BY SIR WALTE R RA LEI GH PA Z 29 
Ki ete lavi? Enn pies plito ak;  
Bon moman li zis lamizik lantrak;  
Lakaz tibaba zis enn loz artis  
Kot nou makiye pou rol lor lafis.  
Lesiel lao, nou kritik artistik,  
Not dan so karne komik ek trazik;  
Kavo -parasol kont soley kirye  
Se enn  gran rido alafen nou ple.  
Lavi deroule ziska nou zwenn bit  
‒ kan sa arive, vremem nou dan pit.  
 
05.05.2014  
20. SONET 75  
TEX  SOU RS : SON GS OF OU RS ELV ES , FOUN D ATION  BOOK S , CAM B RID GE  UN IV ER SITY  PR ESS IN D I A , 2011  
SON N ET 75 B Y  ED M UN D  SPEN SER PA Z 30 
Lor disab mouye mo ti mark so nom  
Me lamare monte ti efas tou;  
Mo ti r eekrir tou ar enn baton  
Me vag revini, lav tou deziem kou.  
‒ “Ayo, mo bourrbak! Zefor zet dan trou!  
Ar seki mortel to fer imortel?  
Vag lamer lav mo nom dan trouloulou  
Kouma vag lavi pou kas mo lezel.”  
‒ “Pa dir sa gate! Nou servi lapel  
Pou kouver nenport a r later zot trou;  
Ar enn plim nou penn bote eternel  
Dan poem ki sant parfen labous dou.  
Mem mo kone ki lamor triyonfan,  
Nou lamour dan lamor pou vinn pli gran.  
 
05.05.2014  
21. ENN DIMOUN DRWA T 
TEX  SOU RS : SON GS OF OU RS ELV ES , FOUN D ATION  BOOK S , CAM B RID GE  UNIV ER SITY  PR ESS IN D I A , 2011  
TH E MAN  OF LIFE UP RIGH T B Y  THOM AS CAM PION  PAZ 37 
13 
 Kan enn dimoun li drwat,  
Leker pa amare  
Ar marday, triyangaz,  
Ousa lespri fierte;  
 
Kan so lavi trankil  
Pa rod zwisans  apar  
Dan bann proze malsen,  
Dan bann viktwar bizar;  
 
Pa nesese r pou li  
Fortres ek garnizon  
Ou shelter souteren  
Pou so prop proteksion.  
 
Li kapav obzerve  
San sap lor so lesel  
Bann mons dan fon lamer,  
Tirbilans dan lesiel.  
 
Li refiz kil parad  
Kan problem toulezour  
Fer dimoun bes lebra;  
Li finn lir liv Lamour.  
 
Lespri k ler so konplis,  
So bidze balanse,  
Li okip so zarden,  
E li priye Bondie.  
 
05.05.2014  
22. LESPRI ANPE  
TEX  SOU RS : SON GS OF OU RS ELV ES , FOUN D ATION  BOOK S , CAM B RID GE  UN IV ER SITY  PR ESS IN D I A , 2011  
A MIN D  CON TEN T B Y  ROB E RT GRE EN E PA Z 38 
Lespri kontantman pa viktim  angwas;  
Lespri anpe li pli ris ki lerwa;  
Kan aswar vini tourman peyna plas;  
Akoz li pa ris li’ena mwens traka.  
Kwar mwa SDF boukou plis dan bien  
Parski pa bizen fer lodit dibien.  
 
Pa bizen sato ou vila bourzwa!  
Konfor ti lakaz donn trankilite  
Annarmoni ar  lavi dan landrwa;  
14 
 Ekout lamizik ravann pe bate!  
Enn ti lavi senp kikfwa li pli sen;  
Enn lespri anpe viv meyer desten.  
 
05.05.2014  
23. SOUFER ANSILANS  
TEX  SOU RS : SON GS OF  OU RS ELV ES , FOUN D ATION  BOOK S , CAM B RID GE  UN IV ER SITY  PR ESS IN D I A , 2011  
I GR IEV E , AN D  DAR E NOT SHOW  MY DISCON T EN T B Y  QUEEN  ELIZ AB E TH 1 
Mo soufer me mo pa kapav montre;  
Mo kasiet lamour deryer fer sanblan;  
Blok santiman vre pou pa les kone;  
Mo paret glason, an dan enn volkan.  
Kapav kwar mo frwa me saler pasion  
Fors mwa zwe enn rol kont mo emos ion. 
 
Mo tourman kouma lonbraz dan soley:  
Swiv mwa me sove kan mo manz ar li;  
Dibout, alonze kouma mwa parey;  
So imitasion fer mwa sagren li.  
Ki bizen fer pou ras li dan leker?  
Mo kwar soulazman zis dan simitier.  
 
Seki mo bizen se santiman dou  
Parski mo le ker soufer dan rafal;  
Eski kapav dir e anmemtan mou?  
Enn dirizan ferm leker dan leral?  
Swa mo viv lavi san exitasion;  
Swa mo aret viv, bliye fristrasion.  
 
05.05.2014  
24. POU SELIA  
TEX  SOU RS : SON GS OF OU RS ELV ES , FOUN D ATION  BOOK S , CAM B RID GE  UN IV ER SITY  PR ES S IN D I A , 2011  
TO CE LIA B Y  BEN  JON SON  PAZ 40 
Nou lev nou ver zis ar lizie,  
Ver ranpli ar pasion;  
Mo poz enn ba dan fon mo ver,  
Pa bizen labwason.  
 
Mo nam anvi bwar to lamo ur, 
Labwason bann bondie;  
Mem si lesiel propoz enn koup  
Mo prefer to lizie.  
 
Mo finn a voy enn bouke fler,  
Pa pou fer twa plezir  
Me pou fer fler vinn eternel  
Kan to fer enn sourir.  
 
15 
 Mem si to finn retourn mwa li,  
Parski li’nn rant kot twa,  
Aster bann fler finn sanz parfen:  
Zot santi kouma twa.  
 
06.05.2014  
25. DODO BABA  
TEX  SOU RS : SON GS OF OU RS ELV ES , FOUN D ATION  BOOK S , CAM B RID GE  UN IV ER SITY  PR ESS IN D I A , 2011  
GOLD EN  SL UM B ERS B Y  THOM AS DEK K E R PA Z 41 
Les somey ba to lizie,  
Sourir protez to leve.  
Dodo baba,  pa plore;  
Papa pou sant to sante:  
‘Enn anz aswar pe veye.’  
 
Lizour fer twa fatige;  
Aster le r pou repoze.  
Dodo baba, pa plore;  
Papa pou sant to sante:  
‘Enn anz aswar pe veye.’  
 
06.05.2014  
26. DAN FON PROFON  
TEX  SOU RS : SON GS OF OU RS ELV ES , FOUN D ATION  BOOK S , CAM B RID GE  UN IV ER SITY  PR ESS IN D I A , 2011  
FUL L FATHOM  FIVE B Y  WILLI AM  SHAK ESP EA RE PA Z 42 
Dan fon profon lom pe dormi;  
Tou so lezo finn vinn koray;  
So lizie aster perl  zoli; 
Pa bizen kwar ki li bien fay;  
Dibien later dan vant lamer  
Finn sanze, vinn enn splander.  
Laklos lamer toulezer:  
Ding -dong!  
To pa tann ‘ding -dong, ding -dong’?  
 
06.05.2014  
27.  LAMOUR SEKRE  
TEX  SOU RS : SON GS OF OU RS ELV ES , FOUN D ATION  BOOK S , CAM B RID GE  UN IV ER SITY  PR ESS IN D I A , 2011  
I FEED  A FLAM E WITHIN  B Y  JOHN DRY D EN  PA Z 61 
Mo pe nouri enn pasion dan mo nam  
Ki pens mo leker me soulaz mo nam:  
Douler adorab, soufrans peyna pri;  
Mem si  bizen mor mo pa pou larg li.  
 
Lasours mo tourman zame pou kone;  
Mo pa pou koze ni les devine;  
Ni soupir ni larm pa pou kas lakle:  
16 
 Zot pou tom trankil kouma laroze.  
 
Me pou anpes li fer nimakarram,  
Mo prefer brile dan mo prop laflam.  
Dan mo sakrifis pou so  delivrans,  
‒ Mem li ignore ‒ mo gagn rekonpans.  
 
Bote so lizie mo konsolasion;  
Sekre mo lamour vinn mo proteksion.  
Mo pa kwar posib konn pli gran boner:  
Pa kapav tonbe kan pa rod oter.  
 
06.05.2014  
28. OD LOR SOLITID  
TEX  SOU RS : SON GS OF OU RS ELV ES , FOUN D A TION  BOOK S , CAM B RID GE  UN IV ER SITY  PR ESS IN D I A , 2011  
OD E ON SOLIT UD E B Y  ALEX AN D E R POPE PA Z 70 
Li bien ere sa dimoun ki  
Posed zis enn tibout teren  
Ki donn lavi, nouri lespri,  
Anpes gagn fen.  
 
Troupo dile, karo dipen,  
Mouton lalenn, bann pie lonbraz  
Zot tou an sam fer li viv bien  
San fer tapaz.  
 
Li bien ere sa dimoun ki  
Pa trouv letan glise ale  
Parski so lekor ek lespri  
Anbonnsante.  
 
Somey profon, letid, lwazir  
Annekilib; rekreasion  
Ki pa malsen, ki fer plezir  
Meditasion.  
 
Alor matlo, fou mwa lape!  
Les mo ale sa n simagre;  
Zis disparet. Pa neseser  
Zot amenn fler.  
 
06.05.2014  
29. DEVWAR APEL MWA  
TEX  SOU RS : SON GS OF O U RS ELV ES , FOUN D ATION  BOOK S , CAM B RID GE  UN IV ER SITY  PR ESS IN D I A , 2011  
TO LUC ASTA , GOIN G TO THE WARS B Y  RIC HA RD  LOVEL AC E PA Z 82 
Pa kwar gate, mo pe kit twa  
‒ kit sakre ek lape;  
Senserite ek nirvana – 
17 
 Pou rod laglwar arme.  
 
Li vre mo pe rod enn zezer  
‒ zom parey kouma mwa –  
E laba lor baz militer  
Lepe pou fer lalwa.  
 
Tousa paret bien -bien golmal  
‒ mo sir pou twa li kler – 
Me sirman li pa pou normal  
Si lamour tronp loner.  
 
06.05.2014  
30. TANBOUR DETONE  
TEX  SOU RS : SON GS OF OU RS ELV ES , FOUN D ATION  BOOK S , CAM B RID GE  UN IV ER SITY  PR ESS IN D I A , 2011  
I HAT E THA T DR UM’S DISCO RD AN T SO UN D  B Y JOHN  SCOTT PA Z 83 
To detone vilen tanbour;  
Vire-tourne to fer letour  
Pou may dan la k zenes joukal  
Ki pe rod gout nouvo sawal.  
Zot dispoze vann liberte  
Pou fanfrelis ek zarm glas e. 
Kan megalo deklar lager,  
Zot gout lamor eroik dideor.  
 
To detone vilen tanbour;  
Vire-tourne to fer letour  
Me mo kone ki to mision:  
To sem lamor ek destriksion;  
To detrir fitir lazenes,  
Plonz fam ek zanfan dan detres.  
To vilen son apel maler  
Ki ranpli bidon ar martir -mizer.  
 
06.05.2014  
 
31. KAN LALIMIER TENGN  
TEX  SOU RS : SON GS OF OU RS ELV ES , FOUN D ATION  BOOK S , CAM B RID GE  UN IV ER SITY  PR ESS IN D I A , 2011  
SON N ET 16 B Y  JOHN  MILTON  PA Z 99 
Ler mo pran konsians laflam pe bese  
E mo lekzistans pou tas dan lang ka; 
Ki kasiet talan al kont nou darrma,  
- Enn vre gaspiyaz kan mo volonte  
Se servi mo kreater dan respe  
E rann kont ar li pou li pa manga - 
‘Eski nou Bondie li konn zis so  drwa?’  
Mo ti kriye for. Sans Pasians borde  
Pou gid mo sime. ‘Bondie pa bizen  
18 
 Laswer ou kado! Li prefer seki  
Aksepte so volonte san plengne.  
Lerwa liniver tousa pa bizen;  
Enn tonn serviter okip so lavi.  
Enn bon serviter atann ek veye.’  
 
07.05.2014  
32. EG AL DIVAN LAMOR  
TEX  SOU RS : SON GS OF OU RS ELV ES , FOUN D ATION  BOOK S , CAM B RID GE  UN IV ER SITY  PR ESS IN D I A , 2011  
DE ATH TH E LEV ELL ER B Y  JAM ES SHI RLEY  P AZ 103  
Disan gran fami, ran dan sosiete  
Tousala maya, zis enn ilizion;  
Pa kapav bare ler lamor koste;  
Alafen lor tou  li poz so glas on. 
Pouvwar ek grander  
Pou grenn lor later;  
Manz lapousier ar pios, laserp, marto.  
Zame bliye sa, matlo mo matlo.  
 
Ena servi zarm pou gagn promosion;  
Zot plant zot pavyon kot finn fann disan.  
Me zot gran kouraz li anperdision  
E ant zot ena b el dezagreman.  
Pa zordi -dime  
Zot desann lor pie.  
Zot respirasion koumans vinn bankal  
Ziska ki zot rant dan pies foupamal.  
 
Meday lor ou ches finn fini rouye;  
Aret rakonte zistwar eroik.  
Get dan kalimay! Mov par kantite  
Mok sikse -defet bann oustad trazik.  
Nou tou pou fini 
Dan trou enfini.  
Seki pou reste se zis nou bienfe  
Ki gard so parfen kan tou pe brile.  
 
07.05.2014  
33. PA FER TO VANTAR  
TEX  SOU RS : SON GS OF OU RS ELV ES , FOUN D ATION  BOOK S , CAM B RID GE  UN IV ER SITY  PR ESS IN D I A , 2011  
DE ATH , BE NOT PROUD  B Y  JOHN  DON N E  PAZ 104  
Lamor! Enn konsey: Aret fer vantar!  
Ena kapav kwar to pwisan. Pa vre!  
E seki to kwar to’nn avoy manze  
Zot ankor vivan. Foser fos pouvwar!  
Repo ek somey veritab nektar,  
Enn nisa apar ki to partaze.  
Akoz sa bann pli bon ar twa koste  
19 
 Pou repoz kadav e gout seki  rar. 
To kwar to terib? To zis enn esklav  
Pwisans ek Malsans ki frot ar maler;  
Ganja ek oja parfwa plis meyer  
Pou kalme soufrans dimoun vinn lepav.  
Dernie somey donn lavi eternel  
E lerla, Lamor, twa to vinn mortel.  
 
07.05.2014  
34. LEVE MO PEP  
TEX  SOU RS : SON GS OF OU RS ELV ES , FOUN D ATION  BOOK S , CAM B RID GE  UN IV ER SITY  PR ESS IN D I A , 2011  
SON G TO TH E MEN  OF EN GLAN D  B Y  PER CY  BY SSHE SHE LLEY  PA Z 121  
Travayer, kifer trime  
Pou bann senier san pitie?  
Kifer to pe rent to nam  
Pou abiy tiran so fam?  
 
Kifer to fou rni konfor  
E toultan ranpli kofor  
Parazit san santiman  
Ki kontan bwar to disan.  
 
Mous dimiel, dir mwa kifer  
To ranz lasenn, zarm lager  
Ki permet los enpotan  
Explwat prodwi to talan.  
 
Eski to pe viv ere  
Kouma ti dwatet ete?  
Kifer to axepte pey  
Ser pou enn l avi andey?  
 
To seme, li rekolte;  
To kree, li ramase;  
To ranze, li pran pou li.  
To fer zouti, li servi.  
 
Seme, ‒ pou to prop zanfan;  
Kree, ‒ pou to lavansman;  
Ranze ‒ pou to avanse;  
Fer zouti – pou to lape.  
 
Ser-sere dan to ti nik  
Pou lezot ki to fabrik  
20 
 Konfor, zwisans alatrenn.  
Kan to pou kas to lasenn?  
 
Servi pios, servi zouti  
Pou konstrir nouvo lavi;  
Tras sime to lavenir:  
Moman pou fer sa finn mir.  
 
08.05.2014  
 
35. SA MO DRWA SA!  
TEX  SOU RS : SON GS OF OU RS ELV ES , FOUN D ATION  BOOK S , CAM B RID GE  UN IV E R SITY  PR ESS IN D I A , 2011  
TH E JUST IC E OF THE PE AC E B Y  HILAI RE BELLO C PA Z 126  
Pa melanz kalchoul, get sa de zafer:  
Sa li pou twa sa; lotla li pou mwa.  
To’ena to doti, sapo fet afler,  
Kalpa ek gouni. Aster get pou mwa:  
Sa mo tabisman ek sa mo moulen.  
Konpran bachara? To pa mo kouzen!  
 
Tousa li mo drwa parski ... parski  
Mo drwa sa ... parski mo drwa se mo drwa.  
Fer bon zan fan; pa ekout koz -manti;  
Respekte lalwa; aret fer fatra.  
Anba res anba; lao res lao!  
Pa amenn dezord dan plan Le Treo.  
 
Zame mo rod p ran to doti ek tok,  
Kifer to zalou seki mwa mo’ena?  
Eski to pa kwar to lespri toktok  
Ler to rod lager, devier douniya?  
Toum anier se mwa ki mari isi!  
Fou sa dan to krann si to’ena lespri!  
 
08.05.2014  
36. DIAMAN BRIT  
TEX  SOU RS : SON GS OF OU RS ELV ES , FOUN D ATI ON  BOOK S , CAM B RID GE  UN IV ER SITY  PR ESS IN D I A , 2011  
SHE DW E LT AM ON G THE UN T ROD D EN  WAY S B Y  WILLI AM  WORD SWO RTH PA Z 130  
Li ti gra di kot pa kone  
Kot dilo pran nesans.  
Personn pa ti trouv so bote  
Pou dir zot lesperans.  
 
Enn fler sovaz lor enn mel ros  
Ki lizie pa trouve;  
Enn diaman brit dan lesiel gos  
Kan niaz nwar bous lizie.  
21 
 So ekzistans ti dan kasiet;  
So lamor enn sekre.  
Ayo! Li’nn  fini pey so det.  
... mo leker sere.  
 
08.05.2014  
37.  ENN LAVWA  
TEX  SOU RS : SON GS OF OU RS ELV ES , FOUN D ATION  BOOK S , CAM B RID GE  UN IV ER S ITY  PR ESS IN D I A , 2011  
TH E VOIC E B Y  THOM AS HARD Y  PAZ 144  
Ayo koko, kot twa? To lavwa sa, gate,  
Pe dir mwa to’nn sanze, to pa kouma avan  
Kan O mo bienneme ti vinn enn etranze  
Apre ki glason ti refrwadi santiman.  
 
Eski to lavwamem sa? Mo anvi get twa  
Parey kouma lontan kan to vey mwa vini;  
Atann dan kwen lari; wi, mo rapel tousa;  
To zoli rob ‘si ar lesiel annarmoni.  
 
Ousa se zis l abriz ki pe vagabonde  
Lor dilo sale ek lamar memwar perdi  
Parski ar letan to rant dan eternite  
Andeor persepsion experyans e k lespri?  
 
Balote, mo trenn lipie,  
Les lapli fer so vantar,  
Les divan desir bann pie...  
Lavwa la pe vinn pli rar.  
 
08.05.2014  
38. SONET 43  
TEX  SOU RS : SON GS OF OU RS ELV ES , FOUN D ATION  BOOK S , CAM B RID GE  UN IV ER SITY  PR ESS IN D I A , 2011  
SON N ET 43 B Y  ELI ZAB E TH BA R R ET T BROW N IN G PA Z 157  
Komie mo kontan twa? Les mo konte!  
Mo lamour profon, gran ek ot kouma  
Mo nam ki explor fenfon destine  
Kot so pr op lesans tous vizion Bramma.  
Mo kontan twa dan aksion detaye  
Lizour ek aswar, routinn ek extra – 
Mo kontan twa san  get mo lentere;  
Mo kontan twa san rod okenn flafla.  
Mo kontan twa ar saler mo koler;  
Ar inosans dan lafwa enn zanfan;  
Mo kontan twa ar lamou r efemer  
Bann ero tret – se twa ki mo kontan  
Kan ge, kan tris, toultan – si Lesenier  
Permet, lamour pou pli for kan mo mor.  (08.05.2014 ) 
  
22 
 DEZIEM  PARTI  (19 EM  EK  20EM  SI EK ) 
39. DAN VOLIER  
TEX  SOU RS : SON GS OF OU RS ELV ES , FOUN D ATION  BOOK S , CAM B RID GE  UN IV ER SITY  PR ESS IN D I A , 2011  
CA GED  BI RD  B Y  MAY A AN GE LOU PA Z 115  
Enn zwazo lib  
patinn lor ledo divan  
desann dousman  
ziska kouran tengn;  
li plonz so lezel  
dan reyon soley oranz  
e li dir so lesiel sa.  
 
Me zwazo ki  
dan volier ankoler  
rar-rar li get  
andeor baro;  
lezel tay e 
lapat ansene  
alor li sey sante.  
 
Dan so volier  
so sante efreyan  
de ton arepetision  
pe rod kiksoz pa kone  
me espere;  
lwen laba  
kikenn pe ekoute:  
sante la koz liberte.  
Zwazo lib rev labriz dous  
rev alize ki kares pie lafours  
rev lever gra ki ranpli lestoma  
e li dir lesiel pou li sa  
 
Me zwazo volier dan simitier nwar  
tann lonbraz kriye terer so kosmar  
lezel taye ek  lapat ansene  
alor li sey sante.  
 
Dan so volier  
so sante efreyan  
de ton arepetision  
pe rod kiksoz pa kone  
me espere;  
23 
 lwen laba  
kikenn pe ekoute:  
sante la koz liberte.  
 
09.05.2014  
40. KONPRAN FEMINEN  
TEX  SOU RS : SON GS OF OU RS ELV ES , FOUN D ATION  BOOK S , CAM B RID GE  UN IV ER SITY  PR ESS IN D I A , 2011  
MIL IEB R ITY  B Y  SUJAT A BH ATT PA Z 129  
Mo finn bien pans sa tifi  
ki ramas kaka -vas dan enn gro pagne ron  
lor gran sim e ki pas kot nou lakaz  
ek manndirr Radhavallabh dan Man inagarr.  
Mo finn bien pans manier li  
servi so lame ek balans so leren  
ek loder kaka -vas, lapousier larout ek fler -kana mouye,  
loder alenn bann zako, parfen lenz fek lave  
ek lapousier lezel korbo ki san ti enn lot – 
e ankor loder kaka -vas kan tifi la anlev l i, 
toutsort kalite loder otour mwa  
anmemtan – mo finn bien pans li  
me mo pa finn ole fer li vinn enn metafor,  
zimaz kokas – me sirtou mo finn refiz  
bliye li ousa explik dimoun grander  
ek lafors ki ekle r pomet lor so figir  
sak fwa li trouv enn spesialman extra  
ta kaka -vas –  
 
09.05.2014  
 
41. WORDSWORTH, REVINI DO BAP!  
TEX  SOU RS : SON GS OF OU RS ELV ES , FOUN D ATION  BOOK S , CAM B RID GE  UN IV ER SITY  PR ESS IN D I A , 2011  
REPO RT TO WORD SW OR TH B Y  BOEY  KIM  CHEN G PAZ 153  
Revini Wordsworth, lemonn bizen twa.  
Larwin n fer mari. Polision touf tou,  
bann fler pa koze, e zwazo nayba  
dan lesiel revey mars oralanti.  
Varouna, tann dir, finn demisione;  
li’nn tas dan lennfil sivilizasion.  
Triton so tronpet nepli ena son;  
gomon rant par tou, katarak blok tou;  
Neptinn kouma’nn la balenn lor disab;  
gourmandiz imen pe asasinn tou.  
Poezi, lafwa finn rant dan koma  
pandan ki Jiia finn gagn enn atak.  
Lesiel lao pe fer emorazi,  
Bondie pe debat; Li pa pe fouti.  (10.05.2014 ) 
  
24 
 42. GET ENN LOT MANIER  
TEX  SOU RS : SON GS OF OU RS ELV ES , FOUN D ATION  BOOK S , CAM B RID GE  UN IV ER SITY  PR ESS IN D I A , 2011  
A DI FF ER EN T HISTORY  B Y  SUJAT A BH ATT PA Z 161  
Divinite Pan pa finn mor;  
li finn zis emigre,  
                      li finn al dan Lenn  
kot bann divinite vakarne  
kouma serp an, kouma zako;  
sak pie li sakre  
e li enn pese  
maltret enn liv.  
Li enn pese pous enn liv  
                        ar ou lipie,  
pese plak enn liv ar lafors  
                          lor latab,  
pese lans enn liv anferfout  
                       atraver lasam.  
Bizen  aprann tourn bann paz zanti  
san deranz Saraswati,  
san ofans enn pie  
ki donn so dibwa pou fer papie.  
 
Ki lang  
pa finn servi pou fer dominer?  
Ki lang  
finn zis servi pou fer mofinn?  
Me veritab mirak!  
Apre tortir,  
apre ki nam enn pep  
finn tay-taye  
ar lo ng lafo konkeran,  
bann tizanfan pa’nkor ne  
pe koumans kontan sa lang bizar la.  
 
10.05.2014  
 
43. BOTE BIGARE  
TEX  SOU RS : SON GS OF OU RS ELV ES , FOUN D ATION  BOOK S , CAM B RID GE  UN IV ER SITY  PR ESS IN D I A , 2011  
PI ED  BE AUTY  B Y  GER ARD  MAN L EY  HOPK IN S PAZ 162  
Mersi Bondie pou varyete extraordiner ‒  
Pou lesiel kolorye, lapo vas bigare;  
Trwit pwentiye ar kouler akwatik;  
Maron fre dan labrez; zwazo tou kouler;  
25 
 Karo arpante, rekolte, abandone, laboure;  
Tou bann metie, zouti, lekipman pratik.  
Obze kontrer, orizinal , bizar ek rar ; 
Seki mosad, seki mouste – kifer zot la?  
Seki rapid, lan; dou, eg; kas -lizie, tamize;  
Limem Kreater diversite miltip; Limem nou far:  
                           Nou loue Bondie . 
 
10.05.2014  
 
44. NESANS LAVI  
TEX  SOU RS : SON GS OF OU RS ELV ES , FOUN D ATION  BOOK S , CAM B RID GE  UN IV ER SITY  PR ESS IN D I A , 2011  
A BI RT HD AY  B Y  CHRISTIN A ROSET TI PA Z 169  
Mo leker pe sante kouma’enn zwazo  
Ki finn ranz so nik lor bourzon nouvo;  
Mo leker kouma pie leksi sarze  
Ar douser rouz bes latet  ver later;  
Mo leker kouma koki larkansiel  
Ki navige lor lamer san danze;  
Mo leker pli ere ki tousala  
Parski mo Lamour finn koste ar mwa.  
 
Ranz enn otel ar dive ek laswa;  
Anpandan rido aristokratik;  
Skilpte kolomb ek douser delis,  
Desinn otan pan ar lizie kosmik;  
Plas bann grap rezen annarzan, annor,  
Feyaz varye ek bouke fler -de-lis; 
Parski zordi mo selebre nesans  
Lavi: mo Lamour finn koste ar mwa.  
 
10.05.2014  
45. BLOUZ LANTERMAN  
TEX  SOU RS : SON GS OF OU RS ELV ES , FOUN D ATION  BOOK S , CAM B RID GE  UN IV ER SITY  PR ESS IN D I A , 2011  
FUN E RA L BL UES B Y  W.H.  AUD EN  PA Z 190  
Aret bann revey, dekros telefonn,  
Anpes toutou zape ar lezo bonn,  
Dir piano choupchap, ar tanbour sourdinn  
Lev lekor lamor, les nou plor mofinn.  
 
Dir bann avion lao tourne -vire,  
Ekrir dan lesiel, “Ayo, li’nn ale”,  
Dan likou kolonb met mimi aswar,  
Dir lapo lis trafik met legan nwar.  
 
Li ti mo nor, mo sid, mo les, mo lwes,  
Mo gagnpen, mo repo Dimans lapes,  
Mo midi -minwi, mo koze -sante;  
26 
 Mo ti kwar lamour pa mor. Sa pa vre.  
 
Pa bizen zetwal: dir zot nou andey;  
Met lalinn dan bwat e demont soley;  
Devid osean, ba lye lafore;  
Tousa aster pa neseser, gate.  
 
11.05.2014  
RETOURN KONTENI/ BACK TO CONTENTS  
LERWA LIR  
(KING LEAR)  
PAR  WILLIAM  SHAKESPEARE  
TEX -SOURS:  PENGUIN  SHAKESPEARE  SERIES  2005  
BANN PERSONAZ DAN PIES  
LIR, lerwa Briteyn  
GONERIL, Lir so pli gran tifi  
REGANN, Lir so deziem tifi  
KORDELIA, Lir so trwaziem ek dernie tifi  
DIK ALBANI, mari Goneril  
DIK KORNWARL, mari Regann  
LERWA LAFRANS  
DIK BOURGOGN  
ERL KENT, pli tar li degize an Kayous  
ERL GLOSTER  
EDGAR, garson Gloster, pli tar  degize an Pov Tom  
EDMON, garson ilezitim (batar) Gloster  
OSWARLD, Serviter prinsipal Goneril  
BOUFON LERWA LIR  
TRWA SEVALIE  
KOURANN, enn nob oservis Gloster  
BANN NOB  
TRWA SERVITER  
VIE BONOM, meteye Gloster  
TRWA MESAZE  
DOKTER – Li okip Kordelia  
KAPITENN, ma rs ar Edmon  
SEF MESAZE  
DE OFISIE  
Sevalie dan laswit Lir, serviter, solda, nob  
 
AK 1 SENN 1  
KENT, GLOSTER EK EDMON RA NTRE  
 
KENT  
Mo ti panse ki ant Dik Albani ek Dik Kornwarl, Lerwa ti prefer Albani.  
 
 
27 
 GLOSTER  
Se seki nou tou ti kwar. Me dan manier ki li finn diviz rwayom, pa paret ki li get ar de lizie parski zot par 
mem parey dan kantite ek kalite.  
KENT  
Pa ou garson sa Mo nsenier?  
GLOSTER  
Wi, mo'nn pran responsabilite pou elve li. Mo finn telman onte pou rekonet li ki mo onte finn gagn kor.  
KENT  
Pa kon...pran. .. 
GLOSTER  
Mo asir ou, sa zenes la so mama ti pran tou, net; ... li ti vinn gro -vant. Laverite se ki li ti gagn enn batar dan 
ber avan enn mari lor lili. Ou pa santi loder bisagn?  
KENT  
Difisil pou koz pese kan fri pese li enn bote rar.  
GLOSTER  
Sir, mo ena osi enn garson lezitim, enpe pli vie ki sannla me pa kapav dir ki mo kontan li plis. Mem si sa 
kouyon la ti vini  ankasiet san envitasion, bizen rekonet so mama ti enn bay bougres; so fabrikasion ti fer 
dan enn nisa apar. Bizen rekonet sa batar la. Edmon, e ski to konn sa Misie la?  
EDMON  
Non, Monsenier.  
GLOSTER  
Mo prezant twa Erl Kent. Li enn ami onorab.  
EDMON  
Segner , mo pou toultan res ou serviter.  
KENT  
Mwa mo pou protez ou kouma mo zanfan e aprann pou pli konn ou.  
EDMON  
Mo pou fer tou pou merit ou lamour.  
GLOSTER  
Li ti absan pandan ne -van e biento li pe reparti. Atansion! Lerwa pe vini.  
(Lamizik rwayal anons lantre Lerwa ek so laswit. Lerwa Lir, Kornwarl, Albani, Goneril, Regann, Kordelia ets. 
rantre)  
LIR 
Gloster, al sers Segner Lafrans ek Bourgogn.  
GLOSTER  
Toutswit Monsegner.  
(Gloster ek Edmon sorti)  
LIR 
Letansa les nou larg sekre pli som.  
Amenn sa map la. No u'nn fini diviz  
Nou rwayom antrwa; nou program li kler:  
Pa pou'ena plas pou traka dan vie zour  
Ler lamor koste; nou transfer problem  
Lor zepol pli zenn . Nou garson Kornwarl  
E ou Albani, pa kwar mwens presie,  
Li nou lentansion zordi fer partaz  
Patrimwann fami, donn sakenn so par  
Pou anpes dime amenn tourdisman.  
Ena osi Prens Lafrans ek Bourgogn,  
De rival pou gagn lamour Kordelia;  
28 
 Zot enpasian pou konn to desizion,  
Mo Kordelia. Koze mo bann tifi!  
Mo pe donn zot tou; dir mwa zot, aster,  
Kisannla s o lamour pli for ki tou?  
Met for, gagn for. Goneril, to pli gran.  
Tomem koz premie.  
GONERIL  
Papa, mo lamour, sitan li enorm,  
Parol pa'nkor ne pou koz so koze.  
Li pli gran ki gran, pli gran ki lespas,  
Mem ki liberte; so valer pli gran  
Ki lavi,  lasante, bote , loner;  
Pli for ki zame zanfan finn kontan  
Enn papa s heri; pli rar ki rar mem.  
Lamour ki koup souf, fer parol gaga;  
Santiman pli ot ki 'samem pli ot'.  
KORDELIA  
(ar limem)  
Ki pou fer Bondie? Kontan ansilans?  
LIR 
Get lor sa map la. Pran depi isi  
Ziska lalign la, tou sa teritwar,  
Ar so lafore, ar so savana,  
Ar so larivier ek so vast laplenn  
Aster zot pou twa, zot zanfan ziska  
Leternite. Ki nou deziem tifi,  
Nou Regann,  fam Kornwarl ena pou dir?  
REGANN  
Mo parey kouma mo ser, Goneril  
E mo pri pa mwens. Ler mo ekout li  
Koumadir mo prop parol me selman  
So koze mank kara; pou mwa, papa,  
Pa ena okenn plezir dan lavi  
Apart boner ki ou lamour donn mwa.  
KORDELIA  
(ar limem)  
Ki to  kapav dir, pov -pov Kordelia!  
Pourtan mo pa pov. Mo lamour pli lour  
Ki parol anler ki fo nn dan divan.  
LIR 
Pou twa mo Regann ek tou zot zanfan  
Mo pe donn enn tier mo rwayom  
Osi ris, osi fertil ki dibien  
Goneril. Aster mo trezor, koze!  
To kapav dernie me to pa lake.  
Pou gagn to lamour, karo pie rezen  
Mazeste Lafrans ek gran patiraz  
Dik Bourgogn  finn rant ankonpetision.  
Ki to'ena pou dir pou gagn pli gro bout?  
Koze mo tifi. Ki to'ena pou dir?  
29 
 KORDELIA  
Nanye, Gran Segner!  
 
LIR 
Nanye?  
KORDELIA  
Nanye.  
LIR 
Nanye pa  akous nanye. Deziem sans.  
KORDELIA  
Ayo mo Bondie! Mo pa pe kapav  
Fer mo lalang dir profon mo leker.  
Mo kontan ou Sir dapre mo devwar.  
Pa plis, pa mwens.  
LIR 
Kordelia, refer to devwar mafi,  
Tansion bann erer brouy to lavenir.  
KORDELIA  
Mo bon Segner, ou fin n donn mwa lavi,  
Elve mwa, okip mwa, donn mwa lamour.  
Anretour, dapre mo devwar, biz en 
Obeir ou, kontan ou, respe ou.  
Mo de ser pe dir zot lamour pou ou  
Pli gran ki lamour pou zot prop mari.  
Mwa kan mo marye, mo mari pou gagn  
Lamwatie mo lamour ek mo devwa r. 
Difisil donn mo papa tou.  
LIR 
Samem to dernie pri?  
KORDELIA  
 Wi, mo Segner.  
LIR 
Zenn me san leker!  
KORDELIA  
 Zenn me fran, Segner!  
LIR 
Oke! Fer fransiz vinn to leritaz!  
Mo fer serman lor bann reyon soley,  
Movezer lalinn, sorselri fernwar;  
Lor mouvman so ley, zetwal ek lalinn  
Ki fer lavi ne e lerla tengn li;  
Apartir aster mo  sizay bann lien,  
Lien disan, lien parante, tou bann lien;  
Pou mwa to finn vinn plis ki'enn etranze.  
Sovaz primitif - telman li voras,  
Li manz so paran - pou ena enn plas  
Dan mo leker t ris; li pou pran to plas,  
Twa mo zanfan yer.  
KENT  
 Mo gran Lerwa Lir .. . 
30 
 LIR 
Pa met to ledwa ant dragon feros  
Ek so lakoler. Mo ti prefer li  
E dapre mo plan se li ki ti pou  
Okip mo vie zour. (Ar Kordelia)  Sorti divan mwa!  
We! Mo lape va fleri dan mo tom,  
Ler mo donn lamour paran ar lezot.  
Apel Lerwa Lafrans; Dik Bourgogn 'si;  
Degaze! Vit! Kornwarl ek Albani  
Partaz trwaziem par ar mo de tifi.  
Les so vantardiz – li apel fransiz - 
Al dormi ar li. La mo pe donn zot  
Kolektivman pouvwar ek privilez  
Rwayote. Dan n ou kote toulemwa  
Ar enn laswit san sevalie fidel  
Ki atourderol zot bizen meinnteinn,  
Nou pou sezourne dan zot domisil.  
Nou pou zis ena tit Samazeste  
E faver rwayal; bann obligasion,  
Responsabilite kouma devwar  
Pou dan zot lame, mo bann bon garson.  
Pou konf irm zot rol, ala mo kouronn.  
KENT  
Lir, mo gran lerwa  ki mo onore  
Kouma mo papa, kouma mo Patron;  
Ki prezan toultan dan mo lapriyer ...  
LIR 
Zouti lamor finn arme. Avanse!  
KENT  
Viz drwat mo leker! Kent bliye manier  
Kan Lerwa finn fou. Ki'ariv twa kouyon?  
To kwar onette pou per pou koze  
Parski pouvwar pe desan n so kalson  
Divan jos flatri? Loner koz direk  
Kan lerwa pagla. Pa zet to pouvwar,  
Pa glis lor diber; met fren ar foli.  
Latet lor biyo, les mwa mo dir twa  
To dernie tifi pa kontan twa mwens.  
Pa bliye, bari k vid ki fer tapaz;  
Ta tapaz dan vid.  
LIR 
 Kent, mo warning twa!  
Pa zwe ar lavi!  
KENT  
 Mo lavi li la  
Pou manz ar ennmi, pa pou per lamor  
Ler to andanze.  
LIR 
 Sorti divan mwa!  
KENT  
31 
 Aprann gete Lir! Servi mo lizie  
Si bizen trouv pli kler.  
 
LIR 
 Par Apolo ...  
KENT  
Lir, to pe envok to bondie dan vid. 
LIR 
Ki to dir move sovaz? (Li fons lor li pou bat li)  
ALBANI EK KORNWARL  
 Pasians, Sir!  
KENT  
Sot likou dokter! Rekonpans malad!  
Kannsel tou to desizion Lir. Kannsel!  
Tank to pa fer sa mo pou kriye for  
To pe fer erer . 
LIR 
 Twa tret, ekout mwa.  
Pou to prop dibien ekout mwa.  
To finn sey ranvers nou parol sakre;  
To finn oze; vantardiz depas kad  
Fer twa chalenj nou santans, nou pouvwar - 
Sa nou pa pou tolere. Prepar twa  
Aster pou gout nou pouvwar san lapel:  
Apartir zordi,  to ena senk zour  
Pou tou preparasi on ek prekosion;  
Lor siziem zour to pran sime lekzil;  
Si lor diziem zour to kadav lamem,  
Samem to dernie. Fonn depi isi.  
Zipiter ekout mwa. Lor la nou ferm.  
KENT  
Bonn rout Mazeste! Aster li bien kler  
Liberte laba, Briteyn  enn prizon.  
(Ar Kordelia)  
Bann sen  dan lesiel protez ou mamzel  
Parski ou tousel finn dir seki vre.  
(Ar Goneril ek Regann)  
Fer ki zot axion swiv zoli parol;  
Ki koze dimiel pa gagn gou lasid.  
Kent dir zot salam, nouvo dirizan;  
Dan nouvo pei mo swiv mo larou t. (Li sorti)  
(Tronpet. Gloster rantre ar Lerwa Lafrans ek Dik Bourgogn)  
GLOSTER  
Mazeste, Lerwa Lafrans, Dik Bourgogn!  
LIR 
Mo bon Segner Bourgogn,  
Mo tourn ver ou anpremie pou kone  
Ki dot ou'le pou ramas mo tifi.  
BOURGOGN  
Mazeste rwayal, nou ti tom dakor.  
32 
 Enn diil se enn diil. Ni anplis, ni mwens.  
LIR 
Mo bon e nob Segner Bourgogn! Bliye  
Lepase kan so valer ti frengan.  
Bann pri pe grene. Get li bien Bourgogn,  
- Pa kwar li fer zes – li enn etranzer;  
Peyna okenn dot. Ramas li touni  
Ou les li anplan.  
BOURGOGN  
 Ou finn koup mo souf.  
LIR 
Fer lalis konple so bann andikap:  
Li peyna personn; laenn so sel dot  
E anplis nou maledixion tap pil  
Lor so latet modi. Nepli ena  
Okenn lien ar nou. Ou'le marye li?  
BOURGOGN  
Vot Mazeste, veritab laryaz sa!  
LIR 
Les li anpandan. Li bien merite.  
(Ar Lerwa Lafrans)  
Souvren gran pei Lafrans, enposib  
Donn ou rebitaz, seki mo'nn vomi.  
Ou merit meyer ki sa kreatir  
Ki Lanatir onte pou rekonet.  
LAFRANS  
Bien bizar tousa! Seki fekfekla  
Ti ou gran trezor, ou lakrem koko,  
Ou baton vieyes enn ko u finn vinn rann.  
Ki li'nn kapav fer pou perdi kara,  
Pou vinn gro zero? Swa pese li'nn fer  
Nouri par enn mons, swa ou lafexion  
Ti san fondasion. Bizen enn mirak  
Pou fer mwa gob sa. Gran Segner Briteyn,  
Mo leker dir non.  
KORDELIA  
 Mazeste Briteyn - 
Ou bien kone mwa, mo pa pas bagou;  
Ki mo dir mo fer, ki mo fer mo dir.  
Ti'a bon ou dir zot ki mo pa koupab  
Imoralite, krim kont sosiete,  
Pese dan laser, pese dan lespri;  
Dir zot ki mo finn perdi ou lamour  
Parski mo peyna seki pa bizen  
Pou viv onet: talan dan pas s iro. 
Mo pa pou sanze.  
LIR 
 Mo ti pou prefer  
Si to pa ti ne. Ki pese mo'nn fer?  
LAFRANS  
33 
 Enn ti retisans! Souvan li kasiet  
Seki pourtan bien zoli pou tande.  
Bon Segner Bourgogn, dir nou ou repons.  
Lamour pa vey pwa lor balans trezor.  
Sa tifi la li vo plis ki  tou dot. 
BOURGOGN  
Mazeste Briteyn, donn seki kontra  
Dir nwar lor blan e Kordelia isi  
Vinn Dises Bourgogn.  
LIR 
Mempa enn sou. Finn deside!  
BOURGOGN  
(Ar Kordelia)  
Bien sagren pou ou. Kan perdi papa,  
Perdi mari 'si.  
KORDELIA  
 Pa traka Bourgogn.  
Ou leker konb le; peyna plas pou fam.  
LAFRANS  
Zoli Kordelia, ou ris parski pov;  
Prefere parski personn pa'le ou;  
Mo dekouver ou ler zot rezet ou.  
Bondie dan lesiel, kriote lezot  
Anflam mo leker ar lamour sakre.  
Ou tifi san dot, Mazeste, kouma  
Enn kado Bondie pe vinn nou  larenn  
E peyna ase rises lor later  
Pou pey so valer, valer pa konn pri.  
Dir zot orevwar, Kordelia, mem zot  
Pa merit polites. Fode perdi,  
Kordelia, pou gagn seki plis meyer.  
LIR 
Ramas li Lafrans! Nou nepli konn li.  
Mo fer lapriyer pou ki mo pa trou v 
So fas  divan mwa ziska ki mo mor.  
Zot kapav ale san benedixion.  
Nob Segner Bourgogn, vinn la pre kot mwa.  
(Lamizik rwayal. Lir, Bourgogn, Kornwarl, Albani, Gloster ek laswit sorti)  
LAFRANS  
Dir salam to de ser.  
KORDELIA  
Ar lizie tranpe, Kordelia kit zot 
Ar trezor  papa. Mwa mo konn zot bien;  
Akoz zot mo ser, mo pa pou apel  
Zot defo kouma bizen apel zot.  
Okip nou papa! Mo pe kit papa  
Ar deklarasion. Ti pou preferab  
Li vinn viv ar nou. Pa fer li soufer.  
REGANN  
Nou konn nou devwar.  
34 
 GONERIL  
 Okip to mari  
Ki finn ramas twa kouma saritab.  
To bien merite seki to'nn gagne.  
KORDELIA  
Letan pou dir nou kot bon, kot move.  
Bonn kontiniasion.  
LAFRANS  
 Vini Kordelia.  
(Lerwa Lafrans ek Kordelia sorti)  
GONERIL  
Regann, mo ser, nou pou bizen diskit bann zafer ki konsern nou de. Papa p e kit so sato zordi.  
REGANN  
Kler! E li pe vinn ar ou; lemwa prosen li pe vinn kot mwa.  
GONERIL  
Get kouma laz gat zot latet. Nou ti kone ki Kordelia ti so prefere me get kouma li finn rezet li.  
REGANN  
Laz fer zot vinn pagla. Me pa bliye ki li finn toultan f er erer zizman.  
GONERIL  
Mem kan li ti dan top so rezonnman, li ti pe fane. Aster nou pou bizen fer fas pa selman so defo normal me 
osi foli ek laraz ki akonpagn vieyes.  
REGANN  
Wi, desizion fouka net kouma ekzil Kent.  
GONERIL  
Li ek  Lafrans dan seremoni prot okoler. Nou nou bizen met latet ansam. Si bonom la itiliz pouvwar kouma li 
finn fek fer, pou ena bel treboul lor nou.  
REGANN  
Bizen reflesi.  
GONERIL  
Bizen fer kixoz e lor vites.  
(Zot sorti)  
AK 1 SENN 2  
EDMON RANTRE  
 
EDMON  
Pwisan La natir, tomem mo bondie;  
To lalwa diriz sak pa ki mo fer.  
Koutim, tradision pe met lak ar mwa:  
Zis parski enn frer, sirtou demi -frer,  
Enn tipe pli gran, sipa detrwa mwa,  
Ala lalwa dir li li gagn tou drwa  
E mwa ki mo'ete? Enn batar zot dir.  
Batar! Fay batar!  Natirel, bas klas.  
Ba? Ki  ba ar mwa? Get mo gabari.  
Katalog manti. Mo koko fite;  
Li pli fite ki garson lezitim  
Ki finn fabrike ant dra fatige.  
Mo fabrikasion ti fer dan nisa  
Natirel. Koutim kasiet pou louke.  
Wi, mo natirel. Sa ki normal sa!  
35 
 Natirel baba, dam pion lezitim.  
Bare lak es! Edgar, mo lezitim,  
Edmon Natirel pou kas to konte,  
Edgar Lezitim. Si mo plan marse  
Mo pou devier twa, Edgar Lezitim.  
Sixe ek progre finn fer enn lalians  
Ar rezim Batar. Bare, mo vini.  
(Gloster rantre)  
GLOSTER  
Kent dan pens ekzil? Lafrans ankoler?  
Lerwa  finn ale? Finn donn so pouvwar?  
Laparans pouvwar? Rezilta kapris?  
Edmon, mo garson, ki niouz mo piti?  
EDMON  
Peyna okenn niouz, Segner!  
GLOSTER  
Kifer lor vites ou finn rod kasiet let ki ou ti pe lir?  
EDMON  
Pa pe kasiet nan ye, Segner!  
GLOSTER  
Ki ou ti pe li r? 
EDMON  
Nanye, Segner.  
GLOSTER  
Nanye? Alor kifer lor vites ou kasiet nanye dan ou pos? Nanye pa neseser tousa. Mo gete. Si peyna nanye, 
mo pa pou bizen linet.  
EDMON  
Pa ankoler Sir! Mo gran frer finn avoy sa. Mo pan'kor bien lir. Me dapre seki mo'nn trouve , li pa bon pou ou 
lizie.  
GLOSTER  
Edmon, donn mwa sa let la.  
EDMON  
Ki pou fer? Si pa done, mo fane. Si done, mo fane. Mo kwar se so konteni ki antor.  
GLOSTER  
Les mwa mo deside.  
EDMON  
Mo bien kwar mo frer ti ekrir  sa pou teste mo senserite.  
GLOSTER  
(Lir let  la. “Tradision depase, swadizan bizen respekte vie dimoun, obliz nou tini -tini ziska ki nou finn vinn 
tro vie pou zwir nou patrimwann. Mo pe koumans plen. Tirani vieyes lor zenes se pa rezilta pouvwar bann 
vie m e rezilta nou febles. Nou bos tayt, nou manz  nou kou. Vinn zwenn mwa si to'le konn plis. Si mo gagn 
pouvwar lor lavi -lamor vie kornar to pou kapav zwir zwisans lamwatie so fortinn e anmemtan gagn enn plas 
privilez dan leker to frer.” Edgar.)  
Ayo! Konspiras ion! 'Pouvwar lor lavi -lamor vie kornar to p ou kapav zwir zwisans lamwatie so fortinn'. Mo 
prop disan, Edgar, finn kapav ekrir sa? So leker, so lespri finn nouri sa? Kan ou'nn gagn sa? Kisannla ti 
amenn sa?  
EDMON  
Personn Sir. Pa bet sa. Kikenn finn avoy li  par lafnet mo lasam.  
GLOSTER  
Ou rekonet lek ritir ou frer, pa vre?  
36 
 EDMON  
Si mesaz la korek, mo sir limem sa. Si konteni fos, mo sir pa li sa.  
 
GLOSTER  
Limem sa!  
EDMON  
Kikfwa so lame, me eski so leker ...?  
GLOSTER  
Li'nn deza koz sa ar ou?  
EDMON  
Zame Segner. ... Souvan dan badinaz li kontan dir ki si e nn papa finn vinn tro bolom, li bizen axepte ki so 
zanfan diriz li e manej patrimwann.  
GLOSTER  
Serpan! Verminn! Kouma dan so let. Viper! Bebet san santiman! Salte la! Al sers li. May li, amenn li isi. Kot  li 
ete?  
EDMON  
Pa kone segner. Silvouple, kalme ou k oler. Sey dekouver so vre lentansion. Pa fer brit; ou pou gat ou 
repitasion e anmemtan fer mo frer vinn plis rebel. Mwa mo sir ki li ti pe zis teste mo lwayote, mo santiman.  
GLOSTER  
Ou kwar?  
EDMON  
Mo gra n segner, san ofans ou, si ou panse li korek, les mo  plas ou kot ou kapav tann tou seki nou dir. Sa pou 
permet ou pran ou desizion.  Peyna pou atann. Zordi tanto ou pou konn tou.  
GLOSTER  
Pa posib li sitan move...  
EDMON  
Sir pa posib.  
GLOSTER  
Enn papa ki fin n donn li tou. A bondie later, lesiel! Edmon, fouy l i net e raport mwa tou. Fer seki ou kwar 
neseser. Mo dispoze abandonn tou mo privilez pou konn laverite.  
EDMON  
Kont lor mwa. Biento ou pou satisfe.  
GLOSTER  
Leklips soley, leklips lalinn zotmem pe fer sa. Mem si siyans kapav explik nou ki pe arive , sa pa an pes nou 
pey lepo kase. Lamour refrwadi; lamitie tengn; frer lager kont frer. R ayot dan lavil; lager sivil dan pei; 
traizon dan pale; lien ant papa ek piti kase. Sa tikouyon la so manier pa etranz. Ti pred ir sa: garson kont 
papa; Lerwa al kont lalwa natirel : papa kont zanfan. Fitir pe dekonpoze. Marday, nimakarram, traizon ek 
bel-bel garrbarr trenn -trenn dan nou tom – al rod sa tret la Edmon; ou pa pou travay dan vid; fer enn travay 
sasi – enn dimoun nob ek  onet kouma Kent finn bani! So sel pese: li onet. Do uk sa! (Li sorti)  
EDMON  
Mari sa! Kan bez lor nou – souvan akoz nou prop fot – nou met tor lor soley, lalinn, zetwal. Vadire nou fane r 
par obligasion; gopia p ar desizion seles; voler, taker, tret akoz mouv man planet; soular, manter, infidel akoz 
vibrasion d an lespas; nou fer pese pou swiv nou desten. Extra! Dimoun visie, bann gran pitasie pa antor; zot 
pe zis swiv zot desten. Mo papa ti tripot mo mama anba lake dragon e mo ti zerme lor teren Gran Lours. 
Savedir otomatikman mo oblize grosie ek visie. Ferfout!  Mo ti pou ete seki mo ete mem si enn zetwal prop 
ek pir ti briye zour mo konsepsion batar. Edgar – (Edgar rantre)  li rantre zis kan bizen li – enn bon bourik. 
Les mo sanz rol. Ki mo fer? Alalila! Rol fou ka. (koz for ) Sa bann leklips la pe fann zot pikan. (li sante ) Fa, sol, 
la, mi.  
EDGAR  
He Edmon, mo frer, ki pe fatig ou latet?  
EDMON  
37 
 Enn zafer mo ti lir ki konsern maler ki swiv leklips.  
EDGAR  
Depi kan ou kwar ladan?  
EDMON  
Kwar mwa, ena vre ladan malerezman. Biz -biz ant zanfan ek paran, lamor, lamizer, lami tie ki disoud, konfli 
sosial, menas ek danze pou lerwa ek bann nob, pert konfians san rezon, banisman fidel, disolision larme, 
kas bag ek divors e plis ki sa ankor.  
EDGAR  
Depi kan ou enn nam astr olozi?  
EDMON  
Kan dernie fwa ou ti zwenn nou papa?  
EDGAR  
Yer s war.  
EDMON  
Ou ti koz ar li?  
EDGAR  
Pandan plis ki de -zer tan.  
EDMON  
Zot ti separe anbon term? Pa ti ena okenn mo ou figir traver?  
EDGAR  
Non, ditou.  
EDMON  
Drol! Reflesi lor kikfwa ou finn ofans li.  Pou lemoman evit zwenn li. Atann so koler bese. Pou lemoman li pe 
bwiy ar laraz ki ou prezans pou anflam plis.  
EDGAR  
Enn salo finn rakont zistwar lor mwa.  
EDMON  
Sa mo sir. Bat karte ziska so laraz kalme. Vinn kot mwa e laba mo pou fer ou ekout li koze. Al e vit; ala mo 
lakle. Enn konsey: si ou sorti, sarye ou zouti.  
EDGAR  
Sarye zarm?  
EDMON  
Fer mwa konfians. Seki mo'nn dir ou se version sansire; ena boukou plis violans anverite. Vit al kasiet.  
EDGAR  
Ou pe vinn get mwa?  
EDMON  
Pa per kan mo la. (Edgar sorti)  
Enn papa gob tou, enn frer sitan bon,  
Sitan onet ki li pa soup sone  
Ki lemal ekzis. Mo pou kadadak  
Fasilman lor so bon mantalite.  
Tou pe vinn bien senp! Batar peyna drwa  
Me marday marse. Edgar Lezitim  
To finn rant dan piez. Mwa ki eritie. (li sorti)  
 
AK 1 S ENN 3  
GONERIL EK OSWARLD (SO SERVITER) RANTRE  
 
GONERIL  
Eski mo  papa finn klak ou parski ou finn met so boufon dan so plas?  
38 
 OSWARLD  
Wi, madam.  
 
GONERIL  
Sak minit, sak segonn li fer ditor;  
Li sem zizani, amenn diskord.  
Mo finn plen, plen, plen. So bann sevalie  
Lev dibri pou nanye; li li tir lay  
Lor tou ti detay. Ler li retourne  
Mo pa pou koz ar li. Dir mo malad.  
Si ou negliz li, fer li sap lor kal,  
Mo pou apresie; pa per; mo pran sarz.  
OSWARLD  
Ala li pe vini, madam. Tande!  
GONERIL  
Kas poz ensousian e dir  ou bann zom  
Fer plis ensolan. Fors li fer konplent.  
Si li mekontan li kapav ale  
Me mwa mo kone mo ser kouma mwa  
Pa pou toler so kapris vie bonom  
Ki rod zwir pouvwar ki zot pa ena.  
Bann vie zako zot kouma tibaba  
Ki bizen disik, parfwa kout roten.  
Pa bliye Oswarld.  
OSWARLD  
 Kont lor mwa madam.  
GONERIL  
Foud bann sevalie otan  ki posib;  
Pa per konsekans. Dir sa ou bann zom.  
Kont lor mwa pou rod pli ti lokazion  
Pou lev enn choula. Mo pe dir mo ser  
Ki sime pou swiv. Dine finn pare? (zot sorti)  
AK 1 SENN 4  
KENT DEGIZE RANTRE  
 
KENT  
Si mo konn degiz mo manier koze  
Mo kapav reysi ako npli mision  
Ki finn obliz mwa sanz mo laparans.  
Kent, san patri, si to kapav servi  
To lerwa isi malgre gran danze,  
Prepar pou fer fas gran difikilte.  
(Bigoul lasas. Lir ek so bann sevalie rantre)  
LIR 
Fer tir mo manze toutswit. Lor vites, mo dir. (Premie se valie sorti)  
He la, twa ki twa.  
KENT  
Enn imen, Sir.  
LIR 
Ki to talan? Ki nou kapav fer pou twa?  
39 
 KENT  
Talan Sir? Talan pou paret kouma mo ete; travay onet pou seki fer mwa konfians; kontan dimoun senser; 
dialog ar dimoun ki pa fer ler; per zizman bondie; lag er zis kan pa kapav evite; pa manz pwason.  
LIR 
Ki to ete?  
KENT  
Enn dimoun onet, osi pov ki lerwa.  
LIR 
Si to osi pov ki enn size lerwa par rapor ar lerwa, to extra pov. Ki  to ti'a kontan?  
KENT  
Servi.  
LIR 
Kisannla?  
KENT  
Ou. 
LIR 
To konn mwa, monwar?  
KENT  
Non,  mo patron me lor ou figir ena seki dimann respe.  
LIR 
Ki zafer?  
KENT  
Lotorite.  
LIR 
Ki to konn fer?  
KENT  
Donn bon konsey, fer komision, gat enn bon zistwar par mal rakont li, donn enn mesaz senp brit -brit. Mo 
bien kalifie pou fer seki dimoun ordiner fer e m o meyer kalite: mo pa konn kas poz.  
LIR 
Ki laz to ena?  
KENT  
Pa ase zenn pou tom amoure parski mamzel la sant bien; pa ase vie pou mor pou li pou nenport ki zafer. Lor 
mo zepol ena karant -wit an.  
LIR 
Swiv mwa. To va travay pou mwa si apre dine mo pa finn de gout twa. Pou lemoman res ar mwa. Manze 
vouzot, manze. Kot mo tikouyon, mo boufon? E ou, al apel mo boufon. (deziem sevalie sorti) (Oswarld 
rantre)  E ou laba, kot mo tifi?  
OSWARLD  
Pa kone ... ( li sorti ) 
LIR 
Ki li dir? Amenn sa bachara la isi! (Trwaziem sev alie sorti)  Kot mo boufon? Ki'arive? Zot tou pe dormi? 
(Trwaziem sevalie retourne)  Kot sa sovaz la?  
TRWAZIEM SEVALIE  
Mazeste, li dir ki ou tifi pa bien.  
LIR 
Kifer sa maron la ti tourn ledo ar mwa ler mo koz ar li?  
TRWAZIEM SEVALIE  
Segner, li koz gra; li di r li pa anvi.  
LIR 
Li pa anvi?  
40 
 TRWAZIEM SEVALIE  
Mazeste, pa kone kifer me pa pe tret ou kouma ti bizen dapre ou ran. Ni serviter, ni Dik Kornwarl, ni Dises 
Goneril pa pe montre okenn respe ki enn lerwa merite.  
LIR 
To'si to'nn santi sa?  
TRWAZIEM SEVALIE  
Pardonn mwa Segner si mo pe fer erer. Mo pa gagn drwa ferm lizie kot mo trouv pe ofans ou.  
LIR 
Mo pans parey kouma twa. Resaman mo'nn santi enn ti mankman ki mo finn asosie ar mo prop move kalkil 
e pa ar okenn plan pou bles mwa. Mo bizen avoy lasonn pli dan f on. Me kot mo boufon. Mo pa'nn zwenn li 
depi omwen de zour.  
TRWAZIEM SEVALIE  
Depi depar Timamzel pou Lafrans, ou boufon finn al kasiet so sagren . 
LIR 
Bas! Mo kone. Al dir mo tifi mo'le koz ar li. (trwaziem sevalie sorti)  Ou, al apel mo boufon. (enn lot sev alie 
sorti) (Oswarld rantre)  Ou, misie; wi oumem, vinn la. Kisannla mwa?  
OSWARLD  
Papa Madam.  
LIR 
“Papa Madam!”, vale Segner la. Twa, batar piten ! Verminn! Lisien!  
OSWARLD  
Pa koz koumsa Sir!  
LIR 
Salte, to get traver pou smas h? (li klak li)  
OSWARLD  
Ou pa gag n drwa lev lame lor mwa.  
KENT  
Koutpie alor! Kalot non, koutpie wi, kabodkabodi. (li flank li enn koutpie, fer li tonbe)  
LIR 
Mersi monwar. To enn bon serviter. Mo pa pou bliye.  
KENT  
(ar Oswarld)  
Leve twa e fout lekan. To bizen aprann manier, konn diferans a nt golf ek gouli -dannta. Fonndos! Maron! To 
pa pou ale? To'nn bliye to sekirite? (li fors Oswarld sorti)  Anfen!  
LIR 
Mersi, mersi boukou. Enn ti kado pou twa. (li donn li enn tay)  (Boufon rantre)  
BOUFON  
Mo'si mo donn li enn job. Ala mo bone boufon.  
LIR 
Mo z oli garson, kimanier? To bien?  
BOUFON  
Non, preferab ou pran mo bone, boufon.  
LIR 
Kifer? Mo komik?  
BOUFON  
Kifer? Parski to mars ar seki dan dife. Si to pa konn manigans ar pouvwar, vit -vit to pou zwenn tase. Ale, 
pran mo sapo tok -tok. Sa gran dimoun la finn  bani de tifi e finn beni so trwaziem san kone. Si to swiv li to 
pou bien bizen met sapo boufon. Koze Tonton! Ah, si mo ti ena de bone ek d e tifi!  
LIR 
Kifer piti?  
41 
 BOUFON  
Si mo donn zot tou, omwen mo ena mo sertifika fou. En pran sa. Si to'le enn lot, diman n to tifi.  
 
LIR 
Tansion twa! Pa depas kad. Mazinn fwet.  
BOUFON  
Mo'nn bliye. Fwet laverite, fou li deor; les Madam Santipi res andan.  
LIR 
Amer, amer; lavi amer.  
BOUFON  
Tonton, les mo montre ou zoli koze.  
LIR 
Korek sa!  
BOUFON  
Tonton, mo tonton, akout mo paro l. 
Ena plis ki to montre,  
Koz mwens ki to kone,  
Pret bien mwens ki pran prete,  
Roul bien plis ki to marse,  
Ekoute olie axepte,  
Ramas plis ki depanse,  
Bliye grog, bliye laryaz,  
Res trankil dan to lakaz;  
Lerla tonton to vinn saz  
Malgre laz, malgre laz.  
LIR 
To fer ler. To koz nanye.  
BOUFON  
Fiz avoka pey davans. To pa'nn pey nanye, to pou gagn nanye. Tonton, ki kapav fer ar nanye?  
LIR 
To kone tomem. Nanye pa raport nanye.  
BOUFON  
(Ar Kent)  Siyouple dir li. Samem lokasion li pou ramase. Li refiz ekout enn boufon.  
LIR 
Enn boufon amer.  
BOUFON  
To konn diferans, garson, ant enn boufon amer ek enn boufon dou?  
LIR 
Non, beta, dir mwa.  
BOUFON  
Misie  ki ti dir ou  
Donn zanfan tou later  
Met li la kot mwa;  
Fer koumadir twa sa.  
Boufon dou, boufon amer  
Pou paret divan nou:  
Enn ar kostim boufon;  
Lotla? Alalila.  
LIR 
E babou, to dir mo boufon?  
42 
 BOUFON  
Tonton, tou bann tit ki ou ti ena, ou'nn fini bangole.  
 
KENT  
Pa bet sa, Mazeste.  
BOUFON  
Pa manti! Bann nob ek bann gran dimoun zot zalou mwa. Zot rod koken mo tit boufon. Pa zis misie; madam 
'si. Zot rod pens enn bout boufonnri isi, enn lot bout parla. Tonton, donn mwa enn dizef e mwa mo donn ou 
de kouronn.  
LIR 
Ki kalite kouronn?  
BOUFON  
Senp, mo tonton. Mo koup dizef la ande, mo manz so andan e pou ou ena de lakok dizef. Ou finn koup ou 
kouronn ande e ou finn donn zot tou parey kouma sa bourik ki ti sarye so bourik lor so ledo. Ou koko ti vid 
ler ou ti donn lezot ou koko an -nor. Si mo koze li tok -tok, fwet premie ki dir sa.  
Boufon zordi zour dan dife  
Parski bann saz finn vinn zako;  
Gran d imoun nepli kone.  
Ala zot zokris, matlo.  
LIR 
Ala to mizikal la, Boufon.  
BOUFON  
Lamizik ede depi ki ou finn fer ou t ifi vinn ou mama. Tonton, ou finn donn zot roten e ou finn desann ou 
kalson. ( li sante)  
Sote, pile zot plore;  
E mwa mo sant larm koule:  
Gran lerwa finn vinn pagla,  
Li dan larme King Fatra.  
Siyouple tonton, rod enn profeser pou montre to boufon koz manti; m o anvi konn koz manti.  
LIR 
Koz manti? To kone ki'arive? Fwet!  
BOUFON  
Ki kalite! Difisil ar zot. Zot fer fwet mwa parski mo koz vre; to pou fe r fwet mwa parski mo koz manti; 
parfwa mo gagn fwete parski mo choup -chap. Mo anvi demisione kom boufon me tonton, peyna sime mo 
vinn twa. To finn ouver to koko ande e omilie peyna nanye. Ala enn lamwatie koko pe borde. (Goneril 
rantre)  
LIR 
Goneril, ki rez on ou finn met mask boude? Ena, depi enn tan, tro boukou boude.  
BOUFON  
Tonton! To ti ere kan to pa ti bizen pran boude lezot kont. La, to finn vinn enn zero san kontour. Mwa mo 
pli dan bien. Mo enn boufon, me twa to enn nanye ditou. (Ar Goneril)  Wi, madam,  mo pou bous chout! Ou 
pa bizen koze; li lor ou figir.  
Babou, babou!  
Kan ou finn donn li tou,  
Lerla ou konpran  
Ki apel gagn fen. (li montre Lir)  
Li enn makatia koko san koko.  
GONERIL  
Pa zis li, sa boufon patante la,  
Me lezot osi ki dan ou laswit  
43 
 Ki lanwit -lizour soule ek lager,  
Bliye bon manier, fer kouma barbar.  
Mo ti sou le npresion ki ou ti pou  
Amenn disiplinn, remet tou dan lord  
Me li paret kler ki ou soutir zot,  
Ankouraz debos; si ou ti met lord  
Zot ti pou konpran ki zot pa kapav  
Al andeor kad san pey k onsekans  
Parski dan sosiete sivilize  
Parfwa desizion ki nou forse pran  
Li vinn neseser mem si nou fermal  
Parski neseser li res neseser.  
BOUFON  
Rapel tonton: lisien maron mord lame ki nouri li.  
Ler labouzi tengn nou dibout dan nwar.  
LIR 
Ou nou tifi ou?  
GONE RIL 
Silvouple, servi ou lentelizans  
Ki ou pa manke; rezet san tarde  
Bann kapris resan ki kas lekilib,  
Debalans ou baz.  
BOUFON  
Tonton, mem bourik kone kan saret pe ris seval.  
Bare, ala mo vini!  
LIR 
Kisannla kone ki mwa mo ete?  
Lir? Eski Lir sa? Lir pa mars koumsa.  
Lir febles; Lir senkop; Lir katarak.  
Mo pe reve? Enpos ib! Kisannla  
Kapav dir mwa ki mo ete?  
BOUFON  
Lonbraz Lir.  
LIR 
Mo ti kwar momem Lerwa Lir e mo ti ena zanfan. Me mo pa ena zanfan. Donk mo pa Lerwa Lir.  
BOUFON  
Tonton, to zanfan finn koriz twa. T o enn papa obeisan.  
LIR 
Madam, kouma ou apele?  
GONERIL  
Ala ou rekoumanse. Fatigan!  
Ekout mwa bien! Ou enn vie gran dimoun  
E bien sir, nou tou expek, rezonab.  
Ou ena enn koort san sevalie  
Endisipline, sovaz ek vwayou  
Ki pe fer nou Lakour vinn depotwar;  
Zwis ans san limit fer li resanble  
Lakanbiz, mezon, pa plas respekt ab. 
Bizen lord drastik, desizion irzan:  
Diminie ou laswit e gard zis zom  
44 
 Korek, ki konpran sitiasion prezan.  
LIR 
Marenwar malsen! Prepar mo seval;  
Apel tou mo zom. Batar san pider,  
Mo fini ar tw a. Mo'al kot mo Regann.  
GONERIL  
Ou bat mo dimoun e ou bann vwayou  
Vir tou anbalao. (Albani rantre)  
LIR 
Maler pou seki repanti tro tar.  
- O Sir, ou la! Ou'si konplis ar li? - 
Amenn mo seval. Wi, engratitid,  
Jab ar leker ros, pli vilen ankor  
Dan vant enn zan fan ki mons soumaren.  
ALBANI  
Segner kalme ou!  
LIR 
 Verminn koz manti!  
Mo bann zom zot prop, bon manier, onet;  
Veritab sevalie, onorab toultan.  
Ti defo bagatel dan Kordelia  
Kouma enn mons lasie ti deregle  
Mo leker golmal, deklink mo sasi,  
Deses santiman nor mal. Lir, Lir, Lir  
Modi to latet. Foli finn rant priz;  
Lare zon finn fonn. Nou'ale mo bann zom. (Kent ek bann sevalie sorti)  
ALBANI  
Segner, mo pa okouran ou tourman.  
LIR 
Kikfwa wi, kikfwa non! (li azenou)  
Dees Lanatir, ekout mo douler;  
Ekzos mo lapriyer. Si  dan to plan  
To ti pou fer sa femel la ansent,  
Sanz to plan. Sarz so vant ar steril;  
Met lasesres dan so lakaz piti;  
Pa les so lekor modi donn nesans  
Lavi beni. E si li pou met ba  
Fer so batar vinn enn montagn pese  
Pou pini li toulezour; tortir li;  
Fer lar m lasid defigir so figir;  
Fer douler ek tou lapenn enn mama  
Riy foutan e boufonn tou so zefor  
Pou ki li konpran ki engratitid  
Li pli fer dimal ki ledan serpan.  
Nou'ale mo bann zom. (li sorti)  
ALBANI  
A bondie mama, ki finn arive?  
GONERIL  
Pa fatig ou latet s ey konpran li;  
Souvan laz avanse dekontrol z ot. 
45 
 Zot vinn isterik. (Lir rerantre)  
LIR 
Kisasa! Enn sel kou koup senkant zom?  
Mempa de semenn!  
ALBANI  
Ki finn arive?  
LIR 
Mo dir ou la – (ar Goneril)  Move dainn! Mo onte  
Ki to finn reysi destabiliz mwa;  
Fer enn z om plore. Non, non, to pa vo  
Larm enn lerwa. Maledixion lor twa!  
Mo envit douler atros pers -pers twa  
San pitie, san remed. Twa vie lizie  
Si to larg dilo, mo ras twa, nway twa  
Dan to prop dilo. Pa rod tranp later!  
Koumsa en! Rayt! Mo'ena enn lot tifi  
Ki, mo  sir, ena santiman normal.  
Kan mo dir li ki manier to'nn tret mwa,  
Mo sir ar so zong li pou rey -rey twa.  
Pa kwar mo'nn perdi karakter rwayal. (li sorti)  
GONERIL  
To finn bien tann li?  
ALBANI  
 Malgre mo lamour  
Pou ou Goneril mo pa ...  
GONERIL  
Tourn paz! - Oswarld kot ou? (ar Boufon) E ou la ti m isie, plis vwayou ki boufon, maron depi isi.  
BOUFON  
Tonton Lir, Tonton Lir atann mwa. Atann ou boufon.  
Enn renar may dan lak -a 
Ek enn tifi bourrbak -a 
Fini kouma Pikpak -a 
Ar lakord labak -a 
Tonton, atann ou zak -a (li sor ti) 
GONERIL  
Sa boug la ena bien bon konseye.  
Enn santenn sevalie? Dir mwa kifer?  
Fasil! Lor pli tipti biz -biz, rimer,  
Konplent, fristrasion ou foli -grander  
Ala san sevalie ki fons lor nou,  
Kraz partou, devier pouvwar lezitim.  
- Oswarld, degaze vini!  
ALBANI  
Ou pe ekzazere.  
GONERIL  
 Meyer ki k onfians  
Ekzazere. Mo prefer eliminn  
Seki mo per olie les per touf mwa.  
Mo konn so profon e mo'nn dir mo ser  
Seki bizen kone ... Si li toler  
46 
 Li ek so laswit, so san sevalie,  
Apre ki mo'nn dir li... (Oswarld rantre)  Ki nio uz Oswarld?  
Ou finn fini ekrir let p ou mo ser?  
OSWARLD  
Wi Madam!  
GONERIL  
Pran enn bon group zom e al kot mo ser;  
Dir li andetay preokipasion  
Ki pe minn mo nam e azout rezon  
Kifer dapre ou nou de bizen fer  
Seki nou pe fer. Ale, pa tarde  
E retourn pli vit. (Oswarld sorti)  
 Ekout mwa, maydir,  
Ou manier fifi, ou demars zanti  
Ki mo konpran me bizen axepte  
Ki kritik panse ou mank lasirans.  
Ou zantiyes, Sir, kapav danzere.  
ALBANI  
Pa kone ki oter ou pe vize;  
Souvan kan rod tro kapav perdi tou.  
GONERIL  
Non, pa vre ... 
ALBANI  
 Letan pou dir nou. (Zot sorti)  
AK 1 SENN 5  
LIR, KENT, ENN SEVALIE EK BOUFON RANTRE  
 
LIR 
(ar Kent)  Al divan -divan, zwenn mo tifi, Dises Kornwarl, donn li sa bann let la. Pa dir nanye apart reponn 
kestion lor konteni let. Si to tarde lor sime mo pou ariv avan twa.  
KENT  
Dormi mo pa pou dormi tank mo pa finn livre ou let. (li sorti)  
BOUFON  
Si nou servo ti dan nou talon kees lor nou; ti pou gagn rematis lespri.  
LIR 
Wi, beta!  
BOUFON  
Bon nouvel sa Tonton! Pa bizen komann pantouf pou servo.  
LIR 
Ha, ha, ha! 
BOUFON  
Tonton, to deziem tifi po u tret twa dan lamanier. Mem si so zar mem zar – pomzako pe imit pom – mo kone 
seki mo kone.  
LIR 
Ki to kone, beta?  
BOUFON  
Pomzako gagn gou pomzako. Tonton, to kone kifer nene omilie figir?  
LIR 
Non.  
BOUFON  
47 
 Senp Tonton. Ga rd enn lizie sak kote. Koumsa, nou kapav trouve seki nou pa kapav santi.  
LIR 
Mo'nn fer li ditor.  
BOUFON  
To kone kimanier enn zwit fer so lakok?  
LIR 
Non.  
BOUFON  
Mo'si non. Me mo kapav dir kifer enn eskargo mars ar so lakaz.  
LIR 
Kifer?  
BOUFON  
Normal, pou kas iet so latet, pa pou donn li so tifi e les so korn an plen -ner. 
LIR 
Mo pou sanz manier. Enn papa bon kouma mwa! - Mo seval finn pare?  
BOUFON  
Bann bourik pe fer louvraz la. Akoz samem kat ser ena zis kat.  
LIR 
Parski peyna senk.  
BOUFON  
Bravo Tonton, to ti p ou fer enn mari bon b oufon.  
LIR 
Kapav repran par lafors. Engratitid mons!  
BOUFON  
Tonton, si to ti mo boufon mo ti pou fer fwet twa parski to finn vinn vie avan to ler.  
LIR 
Kifer?  
BOUFON  
To pa ti bizen vinn vie avan to gagn enpe zenzen.  
LIR 
Pa fer mwa vinn fou, non, non mo bondie.  
Pa les mo lespri savire Segner!  
Dir mwa. Mo seval korek?  
SEVALIE  
Dan lord Segner.  
LIR 
Vini, beta! (tou apart Boufon sorti)  
BOUFON  
Enn zenn vierz ki oze riy manier mo depar  
Pa pou vierz lontan amwen zafer vinn bien rar. (li sorti)  
AK 2 SENN 1  
EDMON EK KOURANN RANTRE SAKENN SO KOTE  
 
EDMON  
Bonzour Kourann!  
KOURANN  
Bonzour Sir! Mo sort kot ou papa pou dir li Dik Kornwarl ek Regann, Dises Kornwarl, pe vinn kot li seswar.  
EDMON  
Drol sa! Ki pe arive?  
KOURANN  
48 
 Pa kone. Ou finn tann bann dern ie nouvel, anfen plis rimer ki niouz?  
EDMON  
Non, ki zafer?  
KOURANN  
Ou pa'nn tann nanye lor posibilite lager ant Dik Kornwarl ek Dik Albani?  
EDMON  
Zero!  
KOURANN  
Mo sir biento ou pou tande. Orevwar Sir. (li sorti)  
EDMON  
Dik pou la seswar! Pa move! Serye!  
Sa kapav gres langrenaz dan mo plan.  
Bolom la so zom pe lasas mo frer,  
E mwa mo ena louvraz delika  
Pou drese. Louvraz prop amenn sixe.  
- Frero, mo bizen ou. Desann vit. Vit! (Edgar rantre)  
Bolom la ena mous partou. Sove!  
Li'nn kone ki ou pe kasiet isi.  
Profit  marenwar p ou sove, ale.  
Ou finn dir kixoz kont Segner Kornwarl?  
Li pe vwayaz aswar pou vinn isi  
E so madam 'si. Eski ou finn koz  
Kont Dik Albani ar bann zom Kornwarl?  
Fer zefor rapel.  
EDGAR  
 Non, non, sa mo sir!  
EDMON  
Ekoute! Papa pe vini. Sori,  
Les mo f er sanblan mo pe atak ou.  
Ou fer koumadir ou pe defann ou.  
Ale, rakit ou. (for-for) Vit depoz ou zarm!  
(mirmire)  Sove matlo! (for-for) Alim lalimier! (mirmire)  Salam! (Edgar sorti)  
Enn tipe disan ed fann konfizion;  
Anbet lizie bet. Dan zwe zanfan fer  
Plis ki sa. (li bles limem)  (for-for) Ayo, disan pe koule.  
Osekour!  
(Gloster ek serviter ki sarye tors rantre)  
GLOSTER  
Edmon, kot sa sovaz la?  
EDMON  
Li ti blok dan nwar, zouti dan lame,  
Rabas formil mazik, dimann lalinn  
Soutenir so plan.  
GLOSTER  
 Kot li finn pa se? 
EDMON  
Ayo, mo pe mor.  
GLOSTER  
 Kot sa sovaz la?  
EDMON  
49 
 Par la! Ler li konpran mo pa pou mars ...  
GLOSTER  
Galoup deryer li! (detrwa serviter sorti)  Ler li konpran kwa?  
EDMON  
Mo pa pou ed li touy ou, Mo Segner.  
Mo explik li ki bondie pa dakor  
Piti touy papa. Pinision sever.  
Sey fer li konpran li devwar zanfan  
Okip zot paran – ler li gagn konpran  
Ki peyna sime mo donn li koudme  
Ala kouma fou li fons drwat lor mwa,  
Pik mwa ar so zarm, la dan mo lebra.  
Ler li trouve ki mo pa pou kile,  
Mo pou fann ar li; li koumans panik  
Ler li tann tapaz; lor vites li fonn.  
GLOSTER  
Les li al bien lwen parski dan pei  
Li pa pou'ena plas pou li al kasiet.  
Gran Dik, mo souvren, pe vini seswar.  
Mo pou dimann li fer proklamasion  
Pou'ena rekonpans pou seki ed nou  
May ek pini li;  lamo r pou seki  
Ed li sape.  
EDMON  
Ler mo sey disiad li e mo trouv li  
Teti dan so traizon, mo menas  
Pou kas lakle. Li dir gro -gro betiz,  
Maltret mwa: Kisannla pou kwar parol  
Enn batar. Mo pou devier -devier twa.  
Mo pou dir ki se twa ki finn plann sa,  
Ki to f inn i mit mo prop lekritir;  
Ki to'nn rod avoy mo papa manze;  
Aster to pe rod met tou tor lor mwa  
Parski si mo mor to pou erit tou.  
GLOSTER  
Verminn san pider! Li pe dir pa li.  
Pa mo disan sa! (enn son bigoul)  
Tronpet Dik Kornwarl. Pa kone kifer  
Li'nn fer deplasma n. - Mo met tou larad  
Sou siveyans tayt. Difisil sape.  
Dik pou apiy sa. Mo met so portre  
Dan tou kwen partou pou ki tou dimoun  
Dekouver so vis. E twa mo garson,  
Mem to natirel, mo pou fer twa vinn  
Eritie legal. (Kornwarl, Regann ek zot laswit rantr e) 
KORNW ARL 
Mo nob ami, mo salie ou. Depi  
Mo'nn vini, apenn detrwa ti minit,  
Ki mo pe tande? Zorey refiz kwar!  
REGANN  
50 
 Si vremem tousa, vanzans san pitie  
Kraz tou lor sime. Segner, pran kouraz!  
 
GLOSTER  
Madam, Madam li finn kas mo leker!  
REGANN  
Vre, fiyel mo papa fi nn rod touy ou?  
Limem mo papa ti apel Edgar?  
GLOSTER  
Mo laont pe rod enn plas pou kasiet.  
REGANN  
Li pa ti dan konpagni sevalie  
Ki pe fer dezord partou.  
GLOSTER  
Pa kone Madam. Vilen! Bien vilen!  
EDMON  
Wi Madam, li ti pe frekant zot.  
REGANN  
Pa drol! Sirtou p ou enn move size.  
Zot finn mont latet pou touy bonom la  
Pou ki answit zot bangol so larzan.  
Mo fek resevwar lenformasion ar  
Mo ser lor zot bakanal. Akoz sa  
Si zot vinn kot mwa, kadna pou dir zot  
“Bonzour, madam pe dir ou li pa la.”  
KORNWARL  
Mwa mo net ar t wa dan sa zafer la.  
Edmon, mo tande ou'nn rann ou papa  
Enn bien gran servis.  
EDMON  
 Mo'nn fer mo devwar.  
GLOSTER  
Ler li kas lakle e rod aret li,  
Verminn la bles li.  
KORNWARL  
 Finn fer pourswiv li?  
GLOSTER  
Sertennman Segner.  
KORNWARL  
Ler reysi may li, mo do nn garanti,  
Zame li pou kapav menas lape.  
Ou kapav servi resours mo pouvwar  
Manier ou anvi. Ou mo bon Edmon,  
Parski ou natir ranpli ar verti,  
Apartir zordi mo konsider ou  
Manm dan nou pouvwar. Dimoun kouma ou  
Enn zafer bien rar ki napeyna pri.  
EDMON  
Kont l or mwa Segner pou ekout ou lord.  
GLOSTER  
51 
 Mersi gran Segner pou sa gran faver.  
KORNWARL  
Nou pa'nkor explik nou prezans isi.  
REGANN  
Malgre move tan, lanwit san zetwal,  
Nou'nn prefer vini pou gagn ou konsey,  
Nob Segner Gloster. Mo papa, mo ser,  
Toulede ekrir pou plengn zot maler.  
Mo'nn kwar li meyer reponn zot isi.  
Bann mesaze zot pe atann repons.  
Gid nou nob Segner pou donn bon repons;  
Fer ki ou sazes ekler nou sime.  
GLOSTER  
Madam, ou kone, mo ou serviter.  
Bienveni kot mwa. (zot tou sorti; son tronpet)  
AK 2 S ENN 2  
KENT EK OSWARLD RANTRE PAR DE DIFERAN LAPORT  
 
OSWARLD  
Bonzour mo kamwad, ou travay isi?  
KENT  
Yap!  
OSWARLD  
Kot nou kapav atas nou seval?  
KENT  
Dan ganndol.  
OSWARLD  
Silvouple, si to kontan pler, koz bon parol.  
KENT  
Mo pa kontan twa!  
OSWARLD  
Si koumsa mo  pipi ar twa.  
KENT  
Si mo gagn twa dan porte, to pipi vineg!  
OSWARLD  
Kifer to ostil? Pourtan mo pa konn twa.  
KENT  
Me mwa mo konn twa bien.  
OSWARLD  
Ki to kone lor mwa?  
KENT  
To enn salte, enn sovaz, enn gourman restan, enn dezenere, vantar, barik vid, krever,  esklav san valer, 
kostim perkal, kapon, souser, zako divan laglas, nwar touni vander, manzer baydoum, eritie enn femel lisien 
maron; to pou gagn enn rakle ki pou fer twa plengne kouma lisien si to re zet enn virgil dan seki mo finn dir 
pou dekrir to karika tir. 
OSWARLD  
Ki kalite mons to ete pou vomi to fiel lor seki ni konn twa, ni to orizinn?  
KENT  
Eta latet to rpa’! To ena toupe dir to pa konn mwa. Pa pli tar ki de zour, mo ti fer twa manz later e divan  
lerwa mo ti kalot twa. To'nn bliye? Ale, tir to lepe; d efann twa. Mem pe fer nwar, lalinn ase for pou permet 
52 
 mwa tay -tay twa, taye -raze prop koumadir galan polipot pe al frekante. Vini mo dir twa! (Li pe zwe ar so 
lepe)  
 
OSWARLD  
Sorti divan mwa. Mo swazir dimoun ki mo frekante.  
KENT  
Tir to lepe, vilen profiter!  To finn amenn let kont nou lerwa e to mars ar Poupet Alert Doukiya kont 
Samazeste, so papa. Tire, mo dir twa vwayou, sinon mo fer laviann -ase. Tire gran lagel, tire! To kile?  
OSWARLD  
Osekour! Asasen! Osekour!  
KENT  
Atake, voryen! To sove? (Oswarld sey sove ) Res la, tret. Defann to kadav, lisien. (li bat Oswarld)  
OSWARLD  
Ayo, li pe touy mwa. Osekour!  
(Edmon, Kornwarl, Regann, Gloster ek serviter rantre)  
EDMON  
He la! Arete! Sakenn so kote!  
KENT  
Vini, ti -malen, deklar bay. Vini, mo va plis -plis twa. To tranbl e, zes -touy -konesans?  
GLOSTER  
Zouti, zarm! Ki pe arive?  
KORNWARL  
Aret lager! Tansion konsekans!  
Premie ki lev so lepe, mor anplas.  
Kifer zot pe lager?  
REGANN  
Mesaze mo ser, mesaze lerwa - 
KORNW ARL 
Kifer zot lager? Dir mwa!  
OSWARLD  
Mo peyna souf pou koze, m o Segner.  
KENT  
Normal, to'nn fatige galoup deryer to kouraz dan vid. Misie Kapon, to pa normal; to enn nanyeditou 
anvlope dan zoli lenz. To tayer ki fabrik twa.  
KORNWARL  
Drol sa koze la! Tayer fer dimoun?  
KENT  
Enn tayer ti fer sa bourik la. Enn tonbalis ou sa enn pent pa ti pou kapav fer sa kalite orer la mem si zot ti 
bann debitan.  
KORNWARL  
(ar Oswarld)  Dir mwa kifer zot finn koumans lager.  
OSWARLD  
Sa vie vwayou la – mo finn anpes li gagn dimal akoz so labarb blan -  
KENT  
Eta Q, let initil. Segner, donn mwa  permision e mo bat sa batar la pou krepi miray latrinn. 'Mo labarb blan', 
lisien kapon!  
KORNWARL  
Trankil la!  
Ou, bebet feros, pa konn bon manier?  
KENT  
53 
 Mo kone, Segner; me la mo'ankoler!  
KORNWARL  
Ankoler? Kifer?  
KENT  
Parski ti joukal deklar bel peto;  
Souri r ipokrit kouma lera gri  
Soufle -morde pou koup lakord sakre  
Ki ti atas tayt santiman imen;  
Zot nek pas siro, fer vilen zoli  
Zis pou gagn zot bout;  mete mem choula;  
Vey tonbaz, flate, zame pas anmal;  
Servi sitiasion pou prop lavansman.  
(ar Oswarld)  Ramas to  lagel vantar -trakase!  
To fer to foutan? Enbesil, Vinn la!  
Fer twa galoup touni, lame dan pos.  
KORNWARL  
To latet pa bon, vie bonom?  
GLOSTER  
Ki fin n amenn diskord? Dir mwa!  
KENT  
Peyna nanye ki mo deteste plis  
Ki sa sovaz la.  
KORNWARL  
Twa'apel li sovaz. Ki l i finn fer twa?  
KENT  
Mo trouv so fas degelas!  
KORNWARL  
Parey kouma pou mwa, pou li, pou madam?  
KENT  
Sir, les mo dir ou san okenn detour  
Ki dan mo lavi mo finn trouv vizaz  
Boukou pli zoli ki seki ena  
Lor zepol isi.  
KORNWARL  
 Sa ti misie la,  
Parski enn dimo un enn fwa ti dir li  
So manier grosie enn zoli zafer,  
Aster finn desid pou fer grosie vinn  
So pli gran verti. Li pa flate li!  
Li li onet li; koz  kare -kare!  
Si dimoun dakor, be korek. Si non,  
Li pou dir li pa enn paser bagou.  
Li koz fran -fran li! Mwa mo bie n kone  
Sa bann onet la zot plis pouri ki  
Bann pouritir ki, gramaten -tanto,  
Pas siro pou fer siperyer kontan.  
KENT  
Sir, avek konfians, dan laverite,  
Si ou gran grander donn mwa permision,  
Ou ki koumadir lalimier soley  
54 
 Lor fron firmaman -  
KORNWARL  
 Ki ou ra base?  
KENT  
Mo pe sanz dialek pou fer ou plezir. Sir, mo pa enn flater. Seki finn trik ou ar enn axan senp, li enn salo 
senp; mwa mo refiz sa. Mem si mo pa fer ou plezir, mo refiz zwe rol salo.  
KORNWARL  
Ki ou'nn fer li?  
OSWARLD  
 Nanye, mo asir ou.  
So lerwa,  fekla, ki ti mal konpran,  
Ti bat mwa kalot e sa misie la  
Ki ti ankonplo ar li profite  
Pou met enn lak; fer mwa tonbe; zour mwa;  
Imilie, e nsilte; fer so fanor.  
Gran kaser pake! Gagn felisitasion  
Pou so sixe lor dimoun san defans.  
Kouma bebet ki finn gagn g ou disan,  
Li tom lor mwa kouma li retrouv mwa.  
KENT  
Kan tann li zaza, bann roderdeler  
Fer Azax kasiet.  
KORNWARL  
 Amenn enn poto;  
Atas li lor la! Twa vilen vantar  
Mo pou montre twa!  
KENT  
 Tro vie pou aprann.  
Pa bliye ki mo mesaze lerwa  
Ki finn vinn isi ar m esaz lerwa.  
Si zot malmenn mwa se Samazeste  
Ki zot ofanse.  
KORNWARL  
 Amenn poto la!  
Mo donn lord! Atas li ziska midi.  
REGANN  
Midi? Ziska minwi. Non! Plis ki sa.  
KENT  
Madam, si mo ti lisien ou papa,  
Ou ti pou tret mwa boukou pli bien ki ...  
REGANN  
Parski ou  so piaw ou bien merit sa.  
KORNWARL  
Li resanble deskripsion Goneril. (bann zom amenn enn poto)  
Atas li ar poto.  
GLOSTER  
Nob Segner , mo sipliy ou pa fer sa.  
So fot bien serye. So met, nou lerwa  
Pou konn diil ar li, met li dan so plas.  
Pa tret li kouma enn viger voler;  
55 
 Pa ofans lerwa; mesaze rwayal  
Bizen gagn tretman espesial.  
 
KORNWARL  
  Les sa  
Dan mo lame.  
REGANN  
 Zot bliye Goneril.  
Li pou araze ki so mesaze  
Finn gagn maltrete. - Kol li ar poto. (Zot atas Kent ar poto)  
Anou rant andan! (Zot tou sorti, apart  Gloster ek Kent)  
GLOSTER  
Mo sori monwar. Ou konn Dik Kornwarl?  
Li pa toler ki dimoun opoz li;  
Li balye karo; mo pou pled ar li.  
KENT  
Pa neseser, Sir! Mo bien fatige.  
Mo va dormi dibout pou pas letan.  
Apre lapli toultan soley leve.  
Bonn zourne Segner!  
GLOS TER 
 Dik finn mal azir.  
Pou ena problem. (li sorti)  
KENT  
Mo bon Lerwa Lir, pa bliye proverb:  
Lalimier dan les pou tou y marenwar;  
Regn lemal pa dire eternelman.  
Vini barlizour, donn to lekleraz  
Pou mo kapav lir let mo'nn fek gagne.  
Mirak arive kan nou anba net. 
Mo rekonet lekritir Kordelia  
Ki finn gagn nouvel lor mo degizman.  
(li lir)  ... 'kont lor mwa pou fer tou seki bi zen 
Pou redres labar'. Lizie ferm tousel!  
Lafatig reklam so drwa. Mo lizie  
Pe refiz get mo imiliasion.  
Madam Lasans, bonswar! Fer sourir ar  nou;  
Tourn larou boner! (li dormi)  
AK 2 SENN 3  
EDGAR RANTRE  
 
EDGAR  
Lalwa finn deklar mwa enn orlalwa  
E par sans dan enn tron vid mo'nn reysi  
Sape. Partou ena gard ek espion  
Ar lord pou may mwa. Mo bizen fer tou  
Pou anpes trap mwa mem si mo bizen  
Vinn pres ke bebet ki dimoun normal  
Prefer evite. Kouver mo figir  
Ar salte; otour mo leren mo met  
56 
 Enn ti bout moulton; sifo nn mo seve  
Koumadir jata; e preske touni  
Mo pou afront bann violans natirel.  
Mo finn deza trouv bann sorti lazil  
Ki pers zot lekor ar zegwi, pi kan, 
Zepeng ek koulou e lerla zot al  
Vilaz par vilaz, dimann sarite.  
Parfwa zot reysi tous leker dimoun.  
Apel zot Pagla, Pov Jab ou Pov Tom!  
Zot meyer ki mwa. Edgar enn zero! (li sorti)  
AK 2 SENN 4  
EDGAR TOUZOUR ATASE AR POTO  
LIR, BOUFON EK ENN NOB RANTRE  
 
LIR 
Drol sa! Zot finn ale san retourn  
Mo mesaze.  
NOB  
Dapre mo konpran, yerswar  
Sa pa ti dan plan.  
KENT  
 Bonzour Gran Segner!  
LIR 
Kisasa! Samem to nouvo pastan?  
Zwisans dan laont?  
KENT  
 Pa sa mo lerwa.  
BOUFON  
Get so zar! Li'nn tas lor poto. Pov jab! Atas l i kouma zako, ... plito kouma bourik. Tini so lelan, fer li met 
kostim labaka.  
LIR 
Kisannla finn bliye to  ran, to grad?  
KENT  
Pardon Segner! Ou garson ek tifi.  
LIR 
Non!  
KENT  
Wi! 
LIR 
Mo dir non!  
KENT  
Oblize dir wi.  
LIR 
Pa posib! Zame zot pou fer sa.  
KENT  
Pourtan zot finn fer li.  
LIR 
Onom papa bondie, mo dir non.  
KENT  
Onom mama bondie, mo dir wi.  
57 
 LIR 
Pa posib! Mo pa kwar! Non, pa zot sa.  
Zot pa pou ... pa kapav ... pir ki mert sa!  
Me zot bien kone respe ki zot dwa  
Mesaze rwayal. Ale, dir mwa vit  
San ekzazere ki finn koz tousa.  
KENT  
Mazeste, ler mo ti ariv kot zot  
E mo ti pe livre zot ou bann let  
- Mo ti a nkor azenou divan zot - 
Enn mesaze ou lot tifi rantre,  
Kouver ar transpirasion, esoufle;  
Li livre mesaz ek let ki toutswit  
Zot lir; san perdi letan zot desid  
Pou vinn isi e zot dir mwa swiv zot  
Pou pran zot repons – pa aret boude;  
Ler mo'ariv isi, mo zwenn  mesaze  
Ki ti dam mo pion. Mo realize  
Ki limem fekla ti ensilte ou.  
Mo rekonet, Sir, mo ti sap lor kal.  
Mo fons drwat lor li e bachara la  
Kriye, dimann led. O u tifi ek zann  
Lerla deside lor mo pinision;  
Zot ordonn zot zom atas mwa isi.  
BOUFON  
Kan zwazo emigre, movetan pe koste.  
Kan paran met vie kabay  
Zanfan pa trouv larm paran;  
Me kan paran ena tay  
Zanfan fer paran kontan.  
Dees lasans enn divers  
Ki ignor detre s bann pov.  
Tonton, ou de tifi pou donn ou telman douler, pardon, dolar ki konte pou fini . 
LIR 
Mama isteri pe chom mo lagorz,  
Rod touf mo leker. Desann twa, desann!  
Retourn dan to plas. Kot sa tifi la?  
KENT  
Li kot Erl Gloster.  
LIR 
Atann mwa isi! (li sorti)  
NOB  
Ou sir ou pa finn fer ou ensolan?  
KENT  
Parol.  
Ki finn ariv lerwa so laswit? Retresi dan lapli?  
BOUFON  
Si ti atas twa lor poto parski to ti poz sa kestion la, to bien merite.  
KENT  
Kifer, Pagla?  
58 
 BOUFON  
Bizen avoy twa lekol fourmi pou to aprann ki, kan l etan move pa kapav travay. Apart ar bann aveg, se lizie ki 
montre sime. Mem bann ki pa trouv kler kone kan sitiasion pouri, santi pi. Kan larou dan ladesant, large si 
pa kapav tini. Sinon to kas to nene. Misie Bon -Dimoun, trap manto Gran -Dimoun ki pe monte . Samem sime 
sixe. Kan enn Gran -Koko donn twa enn meyer konsey, rann mwa sek i pou mwa. Mo donn mo konsey bann 
nwar -touni, konsey boufon.  
Misie malen konn gagn li bonn;  
Li konn swiv so prop lentere.  
Kouma lapli koumans tonbe  
Initil rod li; li pou fonn.  
Akoz  mwa mo zis enn pagla,  
Enn ti -gopia, mo pou reste.  
Tire malen, koste fatra!  
Bourrbak boufon exper  sove,  
Me vre Boufon pa enn bourrbak.  
KENT  
Kot ou ti aprann sa, Pagla?  
BOUFON  
Pa lor poto, bourrbak. (Lir ek Gloster rantre)  
LIR 
Refiz koz ar mwa! Malad, fatig e! 
Zot finn vwayaze toutlanwit? Foutez!  
Mo pa pou toler dezobeisans.  
Fer zot  vinn la!  
GLOSTER  
 Mazeste, ou konn bien  
Karakter petar Kornwarl. Li pa pou  
Sanze. Ou konn bien.  
LIR 
Kisasa! Petar! Si li li petar  
Mwa mo dinamit! Gloster al dir zot  
Mo'le koz ar z ot. 
GLOSTER  
Bon, mo'al dir zot.  
LIR 
 Ki to dir? Al dir zot?  
To pa'nn konpran mwa.  
GLOSTER  
 Wi, votmazeste!  
LIR 
Lerwa ole koz ar Dik ek Dises;  
Lerwa pe donn lord, peyna diskision.  
'Al dir zot!' Petar! 'Karater petar'!  
Dir Segner Kanon ... Non! Kontrol twa L ir! 
Kikfwa li pa bien. Normal kan malad  
Nou pa fonxione kouma kan nou  bien;  
Febles nou lekor met lak ar lespri.  
Tini-tini, mo pou bizen montre  
Gran konpreansion, boukou tolerans.  
- Ki mo pe fer? Zot finn maltret mo zom!  
59 
 Sa prouve ki zot pe fer zes ar mwa.  
Liber li deswit! Dir Dik ek Dises  
Vinn la deswit. Enn lord! Lerwa ole  
Koz ar zot. Sinon mo pou fer somey  
Kit vit zot lasam, sove al kasiet.  
GLOSTER  
Mo swete lape retourne ant zot. (li sorti)  
LIR 
Ayo mama! Isteri remonte.  
Desann mama, kouse.  
BOUFON  
Ou kone,  Tonton, ki ou bizen fer? Mo konn enn tantinn ki frir kamaron fre dan  lapat besann. Ler kamaron la 
bouze, li flank li enn kout kouyer e dir 'chombo ti kouyon, pa bouze, kouse!' So frer mem ki ti telman bonker 
ki li ti donn so bourik manz lazle. (Kornwarl, Regann, Gloster ek serviter rantre)  
LIR 
Bonzour toulede!  
KORNWARL  
Bonzour Mazeste! (Finn detas Kent)  
REGANN  
Mo kontan trouv ou.  
LIR 
Regann, mo sir vre. E mo konn rezon  
Kifer mo sir. Sinon mo pou bizen  
Denons enfidelite to mama.  
(ar Kent)  Bien bon sa, ou l ib. Pli tar nou koz sa.  
Mo bon Regann, to ser li move.  
Ayo mo Regann, ar ledan votour  
Li'nn desir mo leker – to pa pou kwar - 
Ayo Regann – difisil pou koze - 
Otan mesanste pa ti kwar posib.  
Mo'nn tro soufer, mo Regann.  
REGANN  
Mo sipliy ou  Sir, anou gard no u kalm.  
Mo panse akoz ou pa konn li bien  
Ou kwar li move me sa li pa vre.  
LIR 
Mo pa'le kwar seki mo pe tande.  
REGANN  
Mo ser zame pou negliz so devwar.  
Si li'nn deside pou redwir laswit  
Se pou anpes zot fer zot bakanal.  
Desizion korek! Pa kapav blam li.  
LIR 
Mwa mo modi li.  
REGANN  
 Pa bliye ou vie!  
Vie dimoun bizen les bann zenn gid zot  
Parski nou kone sanzman dan letan.  
Mwa mo konsey ou retourn kot mo ser,  
Dimann li pardon.  
60 
 LIR 
 Dimann li pardon?  
Ou trouv sa korek? (li azenou) 'Mo bon-bon tifi,  
Mo pe rekonet  ki mo finn vinn vie;  
Vieyes enn febles; mo pe sipliy ou  
Donn mwa enn ti kwen, enn bouse manze.'  
REGANN  
Aret fer ou senn! Bliye ou grimas!  
Retourn kot mo ser!  
LIR 
 Sa zame, Regann!  
Li finn grignot lamwatie mo laswit;  
Imilie mwa; bles mwa ar so lalang  
Serpa n; fer mo leker papa segne.  
Vanzans lesiel tom lor so latet fos;  
Lapes infekte tou so bann zanfan,  
Paraliz zot net.  
KORNWARL  
 Tini ou koler!  
LIR 
Zekler vanzans avoy vit to koler;  
Bril so lizie plen ar mepri. Brouyar  
Marekaz avoy lagratel, lagal  
Pouri so vi zaz. 
REGANN  
 Ayo mo bondie!  
Mo'si enn zour ou pou modi parey.  
LIR 
Non, Regann! Zame mo pou modi twa.  
To bonker zame pa pou les twa vinn  
Engra ek kriel. So lizie feros  
Me pou twa bon, dou. Mo kone zame  
To pou ofans mw a, tay -tay mo laswit,  
Koz koze blesan, k ontrol mo finans,  
Met take, kadna pou mo pa rantre.  
Twa to bien kone ki devwar zanfan  
Anver so papa ki finn donn li tou;  
Twa to pa bliye ...  
REGANN  
 Koz drwat, san detour!  
LIR 
Ki finn atas mo zom? (bigoul sone)  
KORNW ARL 
 Ki tronpet sa?  
REGANN  
Mo sir mo ser  sa! Li ti fer dir mwa  
Li pe vinn kot mwa. (Oswarld rantre)  
  Madam pe vini?  
LIR 
Samem sa esklav ki fer so fezer  
61 
 Parski li proteze par enn engrat.  
Sort divan mwa sovaz!  
 
KORNWARL  
  Ki ariv ou?  
LIR 
Ki finn donn lord atas mo mesaze?  
Regann, mo pa kwar to kapa v fer sa.  
Get ki pe vini! Ayo mo bondie! (Goneril rantre)  
Si ankor ena enpe santiman  
Pou bann vie dimoun; si ena respe;  
Si ena vie parmi zot pran mo par.  
(ar Goneril)  To pa gagn onte get drwat mo labarb?  
Regann mo Regann, pa trap so lame!  
GONERIL  
Pa trap m o lame? Kifer vie bonom?  
LIR 
Ayo lestoma! Tini, pa large!  
Reponn kisannla finn atas mo zom  
Lor poto.  
KORNWARL  
 Mwa sa! Anfet ti bizen fwet li.  
LIR 
Ou? Ou finn fer sa?  
REGANN  
Papa, ou vie, feb. Ou nepli oustad.  
Si ziska le trant ou res kot mo ser,  
Redwir ou  laswit par lamwatie san,  
Ou kapav vinn kot mwa. Pou lemoman  
Li pa pou posib ki mo prepar tou  
Pou resevwar ou dapre ou merit.  
LIR 
Mwa, retourn kot li; senkant zom anmwens!  
Non, non, mo prefer al viv anplener;  
Lager kont liver, lapli ek divan;  
Dormi kot tan drak; dan karo lastron;  
Les ledan mizer mord lekor touni.  
Mwa, retourn kot li? Non, les mo'al an Frans,  
Azenou divan lerwa ki finn pran  
Kordelia san dot; sipliy li  donn mwa  
Enn ti sarite pou fer fas vie zour.  
Mwa, retourn kot li? Persiad mwa plito  
Vinn esk lav, servant sa mons san manier. (li montre Oswarld)  
GONERIL  
Fer seki ou'le!  
LIR 
 Silteple tifi,  
Pa fer mwa vinn fou. Pa pou deranz twa.  
Les mo'ale. Salam! Nou pa pou rezwenn,  
Ni krwaz nou regar. Pourtan nou ena  
62 
 Mem disan. Pourtan to mo prop laser.  
Ousa en n kanser ki ronz mo laser?  
To enn mikrob dan mo disan malad,  
Kontamine par erer mo leren.  
Pa pou repros twa. Mo les to konsians  
Trouble to lape – si to ena li.  
Pa pou modi twa; mo pa pou dimann  
Bondie pini twa. Mo konn manz mo kou.  
Enn sans Regann la! Mo p e al kot li  
Ar san sevalie.  
REGANN  
 Chombo la! Dousman!  
Mo pa kot mwa. Enposib resevwar  
Ou dan lamanier. Ekout mo gran ser!  
Larezon dir nou explozion laraz  
Li enn zafer laz etsetera ...  
Mo ser ena rezon.  
LIR 
 Ena rezon?  
REGANN  
Ekout larezon. Senkant sevali e. 
Li pa korek sa? Kifer ou rod plis?  
Li pa rezonab e li danzere.  
Pa kapav ena de sef dan lakaz.  
Vit pou'ena konfli. Bizen rezonab!  
GONERIL  
Li boukou pli senp fer nou serviter  
Okip ou konfor.  
REGANN  
 Enn bon lide sa!  
Si kikenn fer fos, mank ou direspe,  
Nou  nou pou la pou met li dan so plas.  
Kan ou vinn kot mwa – mo konsian danze - 
Mo pa pou axepte plis ki vennsenk.  
Peyna plas pou plis!  
LIR 
 Mo finn donn zot tou.  
REGANN  
Atan, ou'nn fer sa!  
LIR 
 Mo'nn fer zot de vinn  
Administrater mo Leta konple  
Me sel exepsi on se san sevalie  
Ki swiv mwa partou. Aster pe dir mwa  
Mo'ena drwa vennsenk. Se bien sa Regann?  
REGANN  
E mo repete, pa enn sel anplis.  
LIR 
Satanik kile kan plis satanik  
Lor baz. Pir fer move paret pli bon.  
63 
 (ar Goneril)  Mo pe vinn kot twa. Senkant, li de fw a 
Pli for ki vennsenk. Mo konpran aster  
To lamour pou mwa li de fwa pli for.  
GONERIL  
Reflesi Segner! Ki ou pou fer ar  
Vennsenk, dis ou senk dan enn lakaz ko t 
Enn lafoul servant finn gagn enstrixion  
Pou ekout ou lord?  
REGANN  
 Mem pa bizen enn!  
LIR 
Aret get detay. Mandian pli dan pens  
Ena tizafer plis ki neseser.  
Nek mizir detay e lerla dimoun  
Ena mem valer ki bann zanimo.  
Get oumem madam! Eski ou met lenz  
Zis pou ou gagn so? Okontrer parfwa  
Zoli pas avan. Vre nesesite - 
Mo bizen pasians; pasians mo bizen!  
Pitie mwa bondie! Enn pov malere  
Kourbe par traka e kase par laz.  
Si se ou ki finn mont mo de tifi  
Kont zot pov papa, pa les mwa tini  
Mo fardo kouma enn toutou dosil  
Me ranpli mo nam ar laraz vanzans.  
Pa les zarm femel mouy lazou viril.  
Femel kont natir ler dife vanzans  
Pe bril toulede – lemonn pou koze ...  
Pa sey konn detay! Kan so ler vini  
Zot pou konn zot dans – Later pou tranble!  
Mo pa pou plore, mo pa  pou vers larm.  
Pourtan ... Non. Pa kestion! (Zekler, loraz; siklonn pe aprose)  
   ... silefo  
Mo leker bl ese eklat anmorso.  
Beta, latet pe savire, beta! ( Lir, Gloster, Kent, Boufon ek nob sorti)  
KORNWARL  
Nou'al andan, siklonn pe vini.  
REGANN  
Lakaz Gloster tro tipti. Peyna plas  
Pou bolom ek so bann zom.  
GONERIL  
  Li'nn rode!  
Aster li pou konn refren so grimas.  
REGANN  
Mo'nn bien deside. Li tousel gagn drwa.  
So laswit deor.  
GONERIL  
  Parey kouma mwa.  
Kot Segner Gloster?  
KORNWARL  
64 
 Li'nn akonpagn Lir. Li pe retourne. (Gloster rantre)  
GLOSTER  
Lerwa extra wayld!  
KORNWARL  
 Kot li finn ale?  
GLOSTER  
Li'nn pran so seval. Mo pa konn so plan.  
KORNWARL  
Les li. Les li fer seki li anvi.  
GONERIL  
Segner fale pa sey fer li reste.  
GLOSTER  
Labrim fi nn leve e rafal violan  
Finn koumans ravaz. Lor enn long distans  
Peyna okenn plas pou kasiet latet.  
REGANN  
Les so prop kapris ouver so li zie. 
Ferm laport, lafnet! So bann zom violan  
Pa pou ezite exit bonom la,  
Lerla atak nou. Nou pran prekosion!  
KORNWARL  
Met bar dan laport. Siklonn la bien for.  
Korek sa Regann. Anou al kasiet! (zot sorti)  
AK 3 SENN 1  
SIKLONN. KENT EK ENN NOB RANT PAR DIFERA N LAPORT  
 
KENT  
Kisannla sa ki pe debat dan siklonn?  
NOB  
Enn lespri dan tourman siklonik.  
KENT  
Mo konn ou. Kot lerwa?  
NOB  
Pe fer fas kont lanatir desene:  
Dir rafal avoy later dan lamer,  
Gonfle lestoma vag ki nway later,  
Sanz ou efas lavi; ris so seve  
E diva n aveg ar violans bitor  
Balye tou lor sime, met plat partou;  
So laraz entern kompit ar laraz deor,  
Fer divan e k lapli nanyeditou.  
Dan lanwit koumsa bann bebet feros  
Bliye zot bezwen, kasiet dan lakav,  
Me lerwa li, san okenn protexion,  
Chalenj destrixion.  
KENT 
 Kisannla ar li?  
NOB  
Zis Boufon ki pe sey fer li bliye  
So soufrans profon.  
65 
 KENT  
 Akoz mo konn ou  
Les mo di r ou kixoz bien enportan:  
Ant de zann lerwa dife pe flanbe  
Mem si zot pe sey touf laverite.  
Sakenn panse so kamwad finn gagn plis.  
Bann espion Fra nse zot bien okouran:  
Pei divize; lerwa dan tourman;  
Ena plis ankor. Gran larme Fransez  
Finn mobilize; ena eklerer  
Ki deza kot nou, pare pou axion.  
Ou ti pou ed nou si ou ti'al Dover  
E laba raport ar serten dimoun  
Kimanier isi lerwa pe soufer  
- Soufrans at ros fer latet savire.  
Mo'si mo enn nob e mo mision nob.  
NOB  
Mo ti'le konn plis.  
KENT  
 Pa perdi letan.  
Pa get laparans. Pran sa ti sak la;  
Ena enn bag ladan e kan ou zwenn  
Kordelia – pa per Sir, ou pou zwenn li - 
Montre li bag la e lerla li pou  
Dir ou mwa k i mwa. Ah, letan modi!  
Les mo'al rod lerwa.  
NOB  
Mo ser ou lame. Samem tou Misie?  
KENT  
Atann! Nou sorti sakenn so kote.  
Premie ki zwenn Lir, irle pou enform  
Lotla. Oke? Rayt! (Zot sorti sakenn so kote)  
AK 3 SENN 2  
SIKLONN. LIR EK BOUFON RANTRE  
 
LIR 
Soufle s iklonn, soufle! Eklat lazou!  
Vini tronbdo, inond lemonn! Kraz tou!  
Kaskad sort dan niaz nway tou konstrixion!  
Zekler kras dife, tanpet elektrik  
Desir lesiel, bril pie, anflam lezer;  
Les lanfer vinn propriyeter later;  
Bril mo seve blan. Loraz ki kraz tou  
Met plat partou. Steriliz sperm  
Ek dizef; eliminn lakaz piti!  
Aret reprodir! Tro bouk ou engra!  
BOUFON  
Eh Tonton, mwa mo bien kwar ki dilo beni dan sek li pli laswit ki lapli anplenner. Tonton, mo Tonton, 
dimann to tifi pardon. Seswar, bon kouma move pas dan pake.  
LIR 
66 
 Les vant destrixion grongne, grongne mem,  
Kras dife, vomi tronbdo. Zot zo t pa 
Mo zanfan, ni mo disan. Mo pa pou  
Repros zot. Mo pa pou dir zot engra;  
Zame mo finn donn zot nanye; gat zot;  
Zot pa dwa mwa nanye. Alor kraze!  
Plen vant! Soulbontan! Ge t mwa, povdemwa!  
Ki mo vo? Nanye. Me zot zot azan  
Ki travay ar Goneril ek Regann,  
De tifi saytann, e zot ed bannla  
Pou kraz latet enn pov -pov vie bonom.  
Pa bon sa! Pese sa!  
BOUFON  
Seki ena enn twa pou kasiet so latet ena enn bon latet.  
Kan kok gagn pou li  
Avan latet gagn enn twa  
Latet pou nouri lipou  
E kok gagn pou li.  
Si ledwa lipie vinn pli enportan  
Ki valer leker, lerla enn ti kor  
Anpes twa dormi.  
Malsans! Zoli fam souvan fer grimas dan laglas. (Kent rantre)  
LIR 
Mo pou vinn pasians lor enn moniman.  
Mo pa  pou koze.  
KENT  
Ena kikenn?  
BOUFON  
Enn gran dimoun ek enn toutouk!  
KENT  
Ayo Segner, ou ki la? Zanimo  
Ki lasas aswar kasiet dan so trou.  
Lesiel ankoler teroriz bebet  
Ki pourtan aswar kontan rod zot bout,  
Fors zot al kasiet. Depi mo rapel  
Zame mo finn trouv lesiel anflame;  
Zame mo finn tann loraz kas zorey,  
Irlman desir ler, fer l eker tranble.  
Pa posib tini!  
LIR 
 Les bann gran bondie  
Ki finn lans ramdam lor nou latet frel  
May zot ennmi brit. Twa kriminel pi  
Ki trik lazistis, to ler finn vini.  
Kasiet asasen ki  komet parzir;  
Twa ki deklar sen me viol to zanfan,  
To rengn finn fini; tranble sal malfra  
Ki anba soutann kasiet krim orib;  
Pese anba bol sorti dan to trou  
Pou reponn lapel zistisie bondie.  
67 
 Mwa mo plis viktim ki mwa mo peser.  
KENT  
San bone Segner? Mazeste  laba  
Ena enn kabann kot nou pou kapav  
Gagn ti protexion kont violans siklonn.  
Ler ou repoze, mwa mo pou al kot  
Gloster e dimann zanfan leker ros  
Donn nou enn ti plas pou kasiet siklonn.  
LIR 
Mo latet kokom. Kimanier beta?  
To gagn fre, garson? Pe fer fre. W i, wi!  
Kot sa kabann la? Kan dan douk, gonaz  
Vinn presie. Nou al rod sa kabann la.  
To kone, beta, mo bien sagren twa.  
BOUFON  
(sante)  
Kan latet pa kokom net,  
Divan soufle, lapli tonbe,  
Pa dir nou dan toufann net,  
Mem kan lapli la tonbe  
Do mama, lapli la ton be. 
LIR 
Vremem sa! Nou'al dan kabann! (Lir ek Kent sorti)  
BOUFON  
Sa divan la kapav tengn laflam nenfomann. Les mo fer enn profesi avan mo ale.  
Kan pret koz enn ta me pa fer nanye,  
Kan letier plen bidon kot robine,  
Kan bann nob zot kwar zotmem dizayner,  
Kan sex ran plas relizion so valer,  
Dan rwayom Albion lerla  
Pou'ena enn ta tralala.  
Kan lazistis partou pe triyonfe,  
Personn peyna det, ni konn povrete,  
Bay-bay rimer, palab, difamasion,  
Tou piker -poket finn al pran pansion;  
Kan kaser desid respekte lalwa,  
Prostitie e k makro ranz sivala,  
Lerla dimoun pou'aret mars lor latet.  
Pa traka, mo pou dimann Merlen, kan so tour vini, pa bliye redir zot sa. ( li sorti)  
AK 3 SENN 3  
GLOSTER EK EDMON RANTRE  
 
GLOSTER  
Mo pa dakor, Edmon, manier zot pe tret sa vie bonom la. Le r mo dimann permision pou ed Lerwa Lir, zot 
expropriye mwa e donn lord ki personn pa gagn drwa ni pled pou li, ni ed li, ni mem mansionn so nom.  
EDMON  
Barbar, kont natir!  
GLOSTER  
Tourn paz. Pa koz sa! Ena konfli ant de Dik; ena nouvel ki pli pir. Mo fek re sevwar enn let. Danzere koz sa. 
Mo'nn ferm li akle. Ena enn mouvman pou vanz Lerwa Lir. Enn larme finn mobilize. Bizen ed lerwa. Ankasiet 
68 
 mo pou ed li. Al koz -koz ar Dik Kornwarl pou ki li pa dekouver ki mwa mo pe fer. Si li rod mwa, dir li mo pa 
bien e ki  mo pe dormi. Mem si bizen donn lavi, mwa mo pou ed mo lerwa. Sitiasion danzere Edmon. Fer 
atansion! (li sorti)  
EDMON  
Mo pou dir Dik Kornwarl to traizon;  
E lor let la 'si. Lasans mo kote.  
Pou'ena rekonpans e mwa mo va gagn  
Seki lonbo pou perdi. Wi, wi, wi,  
Lazenes monte ler vieyes grene. (li sorti)  
AK 3 SENN 4  
SIKLONN. LIR, KENT EK BOUFON RANTRE  
 
KENT  
Isi mem sa. Segner, pa res deor.  
Divan voras pe aval tou. Antre,  
Al kasiet.  
LIR 
 Les mwa.  
KENT  
  Pa res dan siklonn.  
LIR 
Pe kas mo leker!  
KENT  
 Les pou mwa ka se. 
Rant andan Segner!  
LIR 
 Pou twa siklonn la  
Pli pir penitans; pou twa sirman vre;  
Me kan gran soufrans pe tortir to nam  
Ti soufrans zwe mor. Normal nou evit  
Bebet feros me si enn presipis  
Divan nou lerla, san ezitasion,  
Nou manz ar bebet. Kan lespri anp e 
Lekor vinn frazil; siklonn dan lespri  
Finn paraliz net mo bann sansasion  
Apart douler isi. - Fay zanfan engra!  
Koumadir labous pe desir lame  
Ki pe nouri li. Pinision pou gran!  
Non, pa pou vers larm! Ferm mwa andeor  
Dan rafal mouye. Kraze! Pa per twa.  
Ferm mwa dan toufann! Regann, Goneril!  
Enn papa ki finn donn zot tou dibien!  
Stop! Sime foli! Evite piti.  
Sanz sapit!  
KENT  
 Silvouple Segner, rantre.  
LIR 
Twa avan, piti! Okip to kon for. 
Siklonn mo kamwad, li anpes mwa pans  
Seki fer mwa plis soufer. Mo swiv tw a. 
69 
 (ar Boufon)  Rantre twa, beta! - Pov pep touni net! - 
Rantre monwar. Les mo fer lapriyer  
Avan dormi. (Boufon sorti)  
Pov, pov pep touni ki peple later,  
Ki sibir dominer lapli -divan 
Kouma zot pe fer? Latet san fetaz;  
Vant vid san manze, ar lenz kas -kase  
Kouma zot pe fer kan rafal rakle?  
Mo pa'nn okip zot. Bwar mexinn vantar;  
Met lekor touni pou ki to konpran  
Seki pov, pov pep sibir e apre  
Partaz seki anplis e ed lesiel  
Donn plis lazistis.  
EDGAR  
(depi dan kabann)  
Dilo monte! Dilo monte! Pov Tom! (Boufon sor ti depi dan kabann)  
BOUFON  
Pa rantre Tonton! Ena nam isi. Osekour!  
KENT  
Donn to lame. Kisannla sa?  
BOUFON  
Enn nam. Li dir li apel Pov Tom.  
KENT  
Kisannla twa, laba lor lapay ? Sorti! (Edgar rantre, degize kouma Pov Tom)  
EDGAR  
Sove! Movezer mofinn mars ar mwa . 
Divan glase pe soufle dan raket.  
Fouf! Dodo baba, deor fer fre.  
LIR 
Ayaya! Li finn donn tou so tifi; aster li touni.  
EDGAR  
Kisannla pans Pov Tom? Movezer mofinn finn trenn -trenn li dan dife, dan laflam, dan lapas, dan tourbiyon, 
dan labou, dan marekaz; f inn met kouto anba lorye, lakord pandi kot so plas dan legliz, pwazon lera dan so 
lasoup; fer li vinn vantar, mont dadak lor enn bourik pou lasas so prop lonbraz tret. Beni senk sans! Pov 
Tom gagn fre. Katakatakatakatakata! Bondie beni twa, anpes tornad sa rye twa, lapes devor twa, enfexion 
pran twa! Ed pov Tom kan movezer mofinn arsel li. May li la; ala li laba; may li laba; kot  li? Ala li la! (siklonn 
kontinie bate)  
LIR 
Pov jab! Get ki so tifi finn fer li!  
To pa'nn gard nanye; to finn donn zot tou?  
BOUFON  
Apart so kamni. Simon kees lor nou!  
LIR 
Fer ki lapes ki anpandan dan ler  
Pou pini pese, bril to de tifi.  
KENT  
Li peyna tifi Segner.  
LIR 
Non, non, non, zis so de tifi kapav  
Fer enn zom desann pli ba ki lisien.  
70 
 Nouvo lamod sa? Papa lor lapay  
Bizen sibir tort ir ki transpers li.  
Lazistis korek! Pourtan mo laser  
Ki finn donn lavi de tifi vanpir.  
EDGAR  
Kounouk met paryaz ar tout ouk.  
Galoupe baba! Hip, hip, hip, houra!  
BOUFON  
Movetan fer nou vinn toke, pagla.  
EDGAR  
Tansion movezer mofinn, ekout nou paran, parol do ne parol sakre, pa zoure, pa rod grenp lor madam 
marye ou vwazen, pa fer letalaz. Pov Tom gagn fre!  
LIR 
Ki to ete twa?  
EDGAR  
Enn zouvriye vantar, fezer ki met bigoudi, ki kasiet kilot dan sapo, nek fer malis, fer vis ar so metres, fer 
serman dan vid, fongo yo ziska dormi, fongoyo kouma leve. Kontan bwar, zougader, kontan fam plis ki Sheik 
Harami – ipokrit, kontan pese, fer disan fane, pares kouma koson, voler kouma renar, gourman kouma 
loulou, araze kouma lisien, predater kouma lion. Pa les grinsman soulie o usa frou -frou laswa fer twa rant 
dan lak fam. Pa frekant loka, pa met lame dan kilot, pa sign liv kaser; sirtou chalenj  movezer mofinn.  
Divan glase dan raket pe kriye  
Facha, facha ala mo la!  
Ale do mo bourik, tik, tik, tik. (siklonn kontinie bate)  
LIR 
Preferab konfor enn tonbo, ki fer fas touni lapli ek divan siklonn. Eski dimoun zis enn lot zanimo? Li pa plis 
ki sa? To pa  dwa lever so laswa; to pa dwa okenn zanimo so fourir; mouton so lalenn ousa sat so parfen. 
Get nou trwa! Nou sofistike me twa to pa enn sou plis ki zafer bazik la. Dimoun san artifis, to zis enn pov 
kreatir touni lor de lapat. Foutlekan artifis! Ale bouto n! Deboutone! (li desir so lenz, tir li)  
BOUFON  
Ayo Tonton, pa fer sa! Move letan pou aprann naze. Enn ti fedkan dan dezer aswar li kouma  enn ti choula -
etensel dan bavant enn vie pitasie santener. Gete laba! Fanal sirpat. (Gloster rantre, li pe sarye enn flanbo)  
EDGAR  
Movezer mofinn sa! Limem langoutita sdanpio ndenn. Atann kouvfe pou koumanse; marse mem ziska kok 
sante. Li donn katarak dan l izie; fer lizie tourdey; fer lalev traver; pouri rekolt; e fer ditor bann kreatir lor 
later.  
Paspas fer letour aswar;  
E ler li zwenn ar kosmar  
Donn li lord grate, ale - 
Fonn verminn, dir twa fane!  
KENT  
Korek mo Segner?  
LIR 
Kisannla sa?  
KENT  
(ar Gloster)  Kisannla sa? Ki ou'le?  
GLOSTER  
Eh laba, ki zot ete? Zot nom?  
EDGAR  
Pov Tom ki manz krapo, grenouy, dizef krapo, geko, kamaleon; kan movezer mofinn teroriz so leker anfol i 
firye, li manz kaka -vas olie salad, devor lera ek lisien mor, bwar dilo pouri; ki gagn kout fwet, atas ar pie, 
met dan prizon; ki lontan -lontan ti enn bon serviter bien trete,  
71 
 Ti ena so prop seval ek lepe  
Me depi set an manz lera miske.  
Tansion, tansion!  Kouse Lagign! Kouse Malang!  
GLOSTER  
Mazeste, frekantasion sa?  
EDGAR  
Titalber ti enn Gran  Misie. Limem Modo, Moda, Modou!  
GLOSTER  
Nou prop zanfan finn vinn telman move  
Ki zot ay aster seki finn fer zot.  
EDGAR  
Pov Tom gagn fre!  
GLOSTER  
Vinn ar mwa Segner! Enposib ekout  
Bann lord kont natir ki ou de tifi  
Pe donn nou. Zot finn dir mwa bliye ou;  
Met bar dan laport; les siklonn feros  
Desir -desir ou. Pa kapav Segner!  
Swiv mwa, vinn ar mwa kot ena konfor.  
LIR 
Dabor, les mo konsilte mo sadou.  
(ar Edgar) Dir mwa kifer ena loraz?  
KENT  
  Segner,  
Axepte so lof; nou'al kasiet andan.  
LIR 
Mo bizen koz ar sa g ran Swami la.  
(ar Edgar)  Ki ou spesialite?  
EDGAR  
Repous movezer e touy bann verminn.  
LIR 
Enn kestion personel. (Lir ek Edgar koz an prive)  
KENT  
Segner, koz ar li. Dir li nou'al kasiet.  
So lespri pe glise.  
GLOSTER  
 Eski to trouv drol? (siklonn kontinie bate ) 
So zanfan pe rod avoy li manze.  
Kent ti'ena rezon. Pov jab la! Kot li?  
To pe dir lespri lerwa pe glise.  
Be les mo dir twa, pou mwa'si parey.  
Mo ti'ena mo garson – dezerite - 
Li ti rod touy mwa. Fekfekla! Fekla!  
Mo ti kontan li, mo dir twa, kouma  
Zame pap a finn kontan so zanfan.  
Mo lespri finn tas lor resif douler.  
Get sa letan la! Segner swiv mwa ...  
LIR 
Sori Sir!  
(ar Edgar)  Nob Saz, les mo mars a r ou!  
72 
 EDGAR  
Tom tranble!  
GLOSTER  
Ale monwar. Rant dan depandans. Tro fre deor.  
LIR 
Tou dimoun rantre!  
KENT  
Apre ou!  
LIR 
Ar li!  
Mo'le res ansam ar mo filozof.  
KENT  
Ed li Segner. Les lotla 'si rantre.  
GLOSTER  
Fer li rantre.  
KENT  
Missie, vini. Vinn ar nou.  
LIR 
Vini maha atma!  
GLOSTER  
Shououout! Bes lavwa.  
EDGAR  
Ti-Prens kot latour modi;  
Li sant for -for 'doremi'  
Disan  imen santi pi. (zot sorti)  
AK 3 SENN 5  
KORNWARL EK EDMON RANTRE  
 
KORNWARL  
Mo pou vanze avan mo kit sa lakaz la.  
EDMON  
Mo bizen rekonet, Segner, ki mo per ki dimoun pou dir ki mo finn abandonn mo papa pou soutenir 
lakouronn.  
KORNWARL  
Aster mo realize ki ou  frer pa antor; lemal dan ou papa finn fors li pran sa sime la.  
EDMON  
Kifer lesiel pini mwa? Pourtan mo pe fer mo devwar. Ala le t ki montre ki li mars ar lerwa Lafrans kont so pei. 
Ayo bondie, kifer mwa ki ti bizen dekouver traizon mo papa!  
KORNWARL  
Vinn a r mwa, nou al get Dises Kornwarl.  
EDMON  
Si let la koz vre, ou ena enn gran louvraz pou fer.  
KORNWARL  
Vre ou fos, to finn vinn Er l Gloster. Al gete kot to papa ete pou nou aret li.  
EDMON  
(ar limem)  Si mo trouv li ler li pe ed Lir, sa pou plis korek pou mwa.  (for)  Mem ena konfli ant mo devwar ek 
mo santiman, mo devwar, mo lwayote pou lakouronn, pas avan.  
KORNWARL  
Mo finn met mo konfians dan twa. Fer koumadir to finn gagn enn papa ki kontan twa. (zot sorti)  
 
73 
  
AK 3 SENN 6  
KENT EK GLOSTER RANTRE  
 
GLOSTER  
Preferab isi ki anplenner. Axepte mo ospitalite. Mo al gete ki mo kapav fer ankor pou zot. Mo pa pou tarde.  
BOUFON  
Dir mwa enn kou, enn pagla li enn misie ousa enn bachara?  
LIR 
Enn lerwa beta, enn lerwa.  
BOUFON  
Non, zame! Li enn bourrbak, enn bachara. Enn bachara  fer so garson vinn enn misie; enn bachara pagla apel 
so garson misie.  
LIR 
Mil milie fles dife pers  zot kadav.  
EDGAR  
Movezer mofinn pe mord mo deryer.  
BOUFON  
Fode latet pa bon pou kwar promes bolom loulou, fer konfians seval fou, axepte lamour ti -garson, o u kwar 
dan serman fam divers.  
LIR 
Wi, mo pourswiv zot.  
(ar Edgar)  Asiz ou la, venerab Sefziz.  
(ar B oufon)  Twa aseser, asiz isi. Non, zot non, femel -tazar - 
EDGAR  
Get lizie movezer laba. Movezer fer ziedou ar ou madam. (li sante)  
Besi mo koko, vinn sof mwa,  gate.  
BOUFON  
(li'si sante)  Pa kapav vini; so bato koule.  
Fam koule loyo, fam koule!  
EDGAR  
Movezer mofinn ant Pov Tom ar lavwa rosignol. Tripkorde dan vant Tom rod pwason fre. Aret grogne 
anzlamor. Peyna chawchaw pou twa.  
KENT  
Sir, repoz ou. Ou paret fatig e. 
Larg ou lekor lor sa bann kousen la.  
LIR 
Avan, zot prose. Amenn temwayaz  
(ar Edgar)  Venerab Sefziz, asiz dan ou plas.  
(ar Boufon)  Ou, aseser enteg, asiz kot li.  
(ar Kent)  Ofisie tribinal, ou'si pran ou plas.  
EDGAR  
Fode pa fane!  
Berze, berze aret dormi  
To troupo pe manz dan karo;  
Servi laflit fer zot vini.  
Sino, tansion bel -bel loyo.  
Miaw, miaw! Sat nwar lor baz.  
LIR 
Pourswiv sannla premie. Li'apel Goneril. Li ti koutpie so papa, pov Lerwa Lir.  
74 
  
BOUFON  
Madam, eski ou apel Goneril?  
LIR 
Pa les li koz manti.  
BOUFON  
Sori madam, mo ti kwar ou enn kes.  
LIR 
Ala deziem la. So figir traver  
Montre b ien so santiman kabose.  
Anpes li sove! Koripsion partou!  
Lazistis foser finn les li sape.  
EDGAR  
Beni so lespri!  
KENT  
Mo Segner, kot ou pasians proverbial?  
EDGAR  
(ar limem ) Lasagren chom mwa par lagorz anpes  
Mwa zwe rol.  
LIR 
Mo'nn fini net! Ti toutou zap ar mwa.  
EDGAR  
Tom pou fann ar zot. Kouse toutou! Kouse!  
Kanmem to lagel blan ou nwar,  
Kanmem to ledan ena pwazon,  
Kanmem sienderas ou roke,  
Kanmem long lake, lake koupe,  
Tom pou fer twa irle, kriye,  
Sot baraz, sove. Katakatakata!  
Pov Tom so pos kanze. Chal o, nou'al veye mortier, fennsifer, lafwar, bazar kot kapav plen pos.  
LIR 
Dir zot disek Regann pou kone ki mikrob fer leker ros. Eh ou la Misie. Ou sipoze dan mo larme. Enn manier 
abiye sa? Li kapav lamod Persan me bizen sanze.  
KENT  
Mo bon Segner, sey repoze enpe.  
LIR 
Shououout! Pa fer tapaz. Ris rido. Wi, koumsamem. Nou va dine gramaten.  
BOUFON  
Mo va al dormi midi. (Gloster rantre)  
GLOSTER  
Vinn la mo bon kamwad. Kot Samazest e? 
KENT  
Li la; pa deranz li. Latet pa bon.  
GLOSTER  
Mo bon kamwad, sarye li ale vit!  
Mo'nn aprann ena enn plan pou touy li.  
Ena enn saret pe atann deor;  
Met li ladan e pran sime Dover  
Kot zot pou gagn konfor ek protexion.  
Fer vit. Si tarde so lavi, pou ou,  
75 
 Pou tou ki ed li pou zwenn dan tase.  
Vit pran li, swiv mwa. Swiv bien enstrixion.  
KENT  
Somey rezilta so soufrans entans  
Ti kapav soulaz lespri ek lekor  
Me la mo bien per gerizon pou dir.  
(ar Boufon)  Ed mwa sarye li! Ale vinn ar nou!  
GLOSTER  
Vit! Vit! Pa pe rdi letan! (Kent, Gloster ek Boufon sarye Lir, sorti)  
EDGAR  
Ler nou trouv n ou ene pe pas mizer,  
Soufrans kalme, nou bliye nou douler.  
Kan pas kord tousel, kapav fer nou kwar  
Ki zis nou pa konn lape ek boner  
Me kan divan nou lezot pe soufer  
Li bien pli fasi l fer fas marenwar.  
Soufrans bwar mexinn! Mo zis pe kourbe  
Me mo lerwa li, finn net kabose.  
Enn viktim zanfan; lot viktim papa!  
Tom, fer atansion; to ler pou vini  
Kan laverite triyonf lor manti.  
La, plis enportan se konfor lerwa.  
Aster konn kasiet! (li sor ti) 
AK 3 SENN 7  
KORNWARL, REGANN, GONERIL, EDMON EK SERVITER RANTRE  
 
KORNWARL  
(ar Goneril)  Vit al zwenn ou mari, Dik Albani, ar sa let la. Larme Franse finn debarke. - Al sers sa tret Gloster 
la! (detrwa serviter sorti)  
REGANN  
Met li pandi!  
GONERIL  
Tir so lizie!  
KORNWARL  
Non, les li dan mo lame. Edmon, akonpagn mo belser. L i pa bon ou prezan ler tortir ou papa tret koumanse. 
Konsey Dik Albani, kan ou zwenn li, prepar vit pou lager. Mo pou fer parey. Mo bann emiser pou fer navet 
ant nou. Orevwar mo ser; orev war Erl Gloster! (Oswarld rantre ) Kot lerwa?  
OSWARLD  
Erl Gloster finn  ed li sove, ale.  
Enn trantenn sevalie lwayal ar li  
E lezot ki travay ar Erl Gloster  
Finn pran li pou amenn li Dover kot  
Zot dir for -for ena soutien arme.  
KORNWARL  
Prepar seval Madam Gone ril! (Oswarld sorti)  
GONERIL  
Orevwar mo bon Segner, orevwar mo ser.  
KORNWARL  
Orevwar Edmon! (Goneril ek Edmon sorti)  
Al sers sa tret la!  
76 
 Atas li kouma voler, amenn li! (servant sorti)  
Mem si pa kapav kondann li amor  
San swiv prosedir, nanye pa anpes  
Martir iz li. Mem bann ki pa dakor  
Pou konpran 'nou koler'. (bann serviter amenn Gloster)  
Ki to dir tret?  
REGANN  
Vie renar, tret.  
KORNWARL  
Amar bien so lapo, lezo.  
GLOSTER  
Kisasa Segner? Zot de pe bliye  
Zot dan mo lakaz. Ospitalite!  
KORNWARL  
Pa finn dir zot atas li. (serviter atas so lame)  
REGANN  
Vilen tret!  
GLOSTER  
Ou konn bien madam, mwa mo pa enn tret.  
KORNWARL  
Amar li ar sez la. To pou kone – (Regann ris so labarb)  
GLOSTER  
Onom bienseans! Li plis ki barbar  
Ris labarb enn vie bonom.  
REGANN  
  Blan ar laz!  
Pouri kouma tret!  
GLOSTER  
 Madam leker -ros, 
Sak pwal tw'arase pou vinn enn temwen  
Kan lazistis zwenn. Zot dan mo lakaz,  
Kouma san manier zot kras dan lasiet  
Ki'nn donn zot manze. Ki zot lentansion?  
KORNWARL  
Dir kot let ki Lafrans finn avoy ou.  
REGANN  
Koz laverit e! Pa sey anbet nou.  
KORNWARL  
Ki konplisite ant ou ek bann tret  
Ki fek debarke.  
REGANN  
Kot ou finn avoy sa lerwa fouka?  
GLOSTER  
Mo kwar zot pe koz let mo'nn resevwar  
Ki enn bon dimoun, pa tret, finn ekrir.  
KORNWARL  
Fer malen!  
REGANN  
 Me fos!  
KORNWARL  
77 
   Dir nou kot lerwa!  
GLOSTER  
Dan Dover!  
REGANN  
 Kifer Dover? Ti dir twa...  
KORNWARL  
Kifer Dover? Reponn nou move tret!  
GLOSTER  
Dan lizie siklonn! Oblize fer fas!  
REGANN  
Kifer dan Dover? To pa pou reponn?  
GLOSTER  
Pou ki mo pa trouv zot grif zanimo  
Tir so pov li zie; pou anpes to ser  
Plonz ledan vanpir dan lekor sakre.  
Kan li trouv soufrans enn pov vie bonom  
Dan rafal koltar, lamer demonte  
Ti pou anvi mont ver lesiel labrez  
Pou tengn so saler; me malerezman  
Lapli ti nway tou. Si bebet feros  
Ti pe irle kot laport l antouraz,  
Ou ti pou dir gardien ouver laport.  
Pli pir kriote ena so limit.  
Mo sir, enn zour pa enn zour, mo pou trouv  
Vanzans aveg pini zanfan engra.  
KORNWARL  
Trouve? Bliye! Anpes li bouze! Les  
Mo fons mo talon da fon so lizie.  
GLOSTER  
Ed mwa seki kwar li' si pou vinn vie!  
Ayo bondie! Pran mo lavi bondie!  
REGANN  
Lot la pou zalou! Pa les li sape!  
KORNWARL  
To pa pou trouv Vanzans ...  
PREMIE SERVITER  
 Chombo Segner!  
Depi mo zanfan, mo'nn travay ar ou  
Me zame avan mo finn pli fidel  
Ki zordi kan mo pe dir ou 'cho mbo'.  
REGANN  
Kisasa? Lisien!  
PREMIE SERVITER  
Si ti ena labarb lor ou manton,  
Lerla, kikfwa... (Kornwarl tir so lepe)  Pa fer sa Segner!  
KORNWARL  
Ti bachara! (li fons lor li)  
PREMIE SERVITER  
(li tir so lepe)  
Ou pe obliz mwa krwaz lepe ar ou. (li bles Kornwar l) 
78 
  
REGANN  
Donn mwa to lepe. Salte chouchoundarr!  
Ala pou twa! (Li pik li par deryer)  
PREMIE SERVITER  
Mo pe mor Segner. Ou enn lizie bon.  
Mo priye ou trouv Vanzans ... Adie! (li mor)  
KORNWARL  
Non, li pa pou trouve! Deor lerim! (li tir so deziem lizie)  
Ar ki  to pou trouve aster? Koze!  
GLOSTER  
Nwar, nwar, nwar! Partou nwar! Kot twa Edmon?  
Vanz mwa Edmon; vanz maler to papa!  
REGANN  
Dan vid vilen tret! Edmon mars ar nou;  
Li finn dir nou tou. To tousel aster.  
GLOSTER  
Ayo mo mama! Edgar inosan!  
Bondie pardonn mwa ! Beni mo Edgar!  
REGANN  
Zet li andeor! Les li renifle  
Lapousier Dover. (enn serviter sorti ar Gloster)  
Segner, ou pa bien?  
KORNWARL  
Sa koson la finn bles mwa mo Regann.  
Debaras kadav! Enn move moman!  
Ed mwa! Mo pe segne. (Kornwarl sorti ede par Regann)  
DEZIEM SERVITER  
Si sa boug la prospere, savedir  
Drwatir finn mor.  
TRWAZIEM SERVITER  
 Si so fam viv lontan  
E finalman mor lamor natirel,  
Lerla tou bann fam pou vinn mons.  
DEZIEM SERVITER  
Nou'al ed Erl Gloster. Fer malad mantal  
Amenn li partou. Fasil zot rantre  
Kot lezot pa kapav.  
TRWAZIEM SERVITER  
 Twa al touzour!  
Mo'al rod kataplas pou pans so blesir. (Zot sorti par lot laport)  
AK 4 SENN 1  
EDGAR RANTRE  
 
EDGAR  
Meyer kan kone ki dimoun panse  
Ki kwar zot sourir ki kasiet venen.  
Kan ou anba net pa pou tom pli ba;  
Okontrer kapav koumans espere  
Enn dime meyer. Sourir apre pir.  
79 
 Ar mo de lebra les mo anvlop twa  
Ler san form, lekor ou propriyete.  
To finn bien say -say mwa, fou mwa anba.  
Akoz sa matlo, mo lib pou dir twa:  
Nou kit. Personn pa dwa personn nanye.  
(Gloster r antre ede par enn vie bonom)  
Kikenn pe vini. Mo papa! Ayo!  
Ki'nn ariv so lizie? Bondie, bondie!  
San soufrans dan vie, nou ti pou refiz  
Vieyes ek lamor.  
VIE BONOM  
 Segner, mo granper,  
Mo papa ap re, enn deryer lot, nou  
Tou nou finn travay meteye kot ou  
Lane ale, lane vini.  
GLOSTER  
Ale, bon dimoun; isi danzere.  
Ou pe sey, matlo, konsol mwa dan vid.  
Ou lavi menase.  
VIE BONOM  
 Ou pa trouv kler!  
GLOSTER  
Mo nepli bizen lizie pou trouv kler.  
Kan lizie ti bon, pa ti trouv nanye!  
Kan tou pe mars bien nou lizie bouse;  
Ler organn anpann, nou realize.  
Pardonn mwa Edgar! Mo lakoler bet  
Ti rod tir so manze dan to martir.  
Si mo kapav viv ziska mo ser twa  
Dan mo lebra, mo pa pou plengn lizie.  
VIE BONOM  
Kisannla ki la?  
EDGAR  
(ar limem)  
Mo ti kwar ki yer ti fini tous fon;  
Lergete zordi li pli pir ki yer.  
VIE BONOM  
Pov Tom pagla sa!  
EDGAR  
(ar limem)  
E dime sirman pou ankor pli pir.  
Pli pir ki tou pe veye pli divan.  
VIE BONOM  
E twa laba, kot to pe ale?  
GLOSTER  
Enn mandian sa?  
VIE BONOM  
Pagla ek mandian!  
GLOSTER  
Bizen anvi viv po u rod enn ti -kas. 
80 
 Yerswar mo ti zwenn enn dimoun koumsa  
Ki fer nou rapel nou pa vo nanye.  
Pa kone kifer mo ti pans Edgar  
Malgre ki lerla mo ti air li.  
Aprann pa fini. Bondie zwe ar nou 
Kouma bann zanfan zwe ar zot zouzou,  
Kas-kas nou bout par bout pou zot plezir.  
EDGAR  
So latet fatige! Pa korek sa,  
Zwe fouka kan lezot dan vre soufrans.  
Pa fer sa! (koz for)  Bondie beni ou patron!  
GLOSTER  
Pa dimoun touni la sa?  
VIE BONOM  
  Wi, Segner.  
GLOSTER  
Rann mwa enn servis. Al rod enpe lenz,  
Sey vinn rezwenn nou lor si me Dover.  
Enn dernie servis! Mo pou dimann li  
Gid mwa ver Dover.  
VIE BONOM  
 So latet pa bon.  
GLOSTER  
Kan tou mars traver, pagla gid aveg.  
Fer seki mo dir, plito fer dapre  
Seki leker dir. Fer vit! Pa tarde!  
VIE BONOM  
Mo pou donn li seki pli bon, ariv  
Seki a riv mwa. (li sorti)  
GLOSTER  
 Eh zanfan touni!  
EDGAR  
Pov Tom pe gagn fre! (ar limem)  Difisil zwe rol!  
GLOSTER  
Vinn la mo garson!  
EDGAR  
(ar limem)  Pourtan oblize! (koz for)  Ou lizie Segner!  
Disan pe koule!  
GLOSTER  
To konn sime pou al Dover?  
EDGAR  
Sime? Sime ek baryer. Sime kales, sime seval, sime pieton, partou kot movezer mofinn finn krak lalign Pov 
Tom. Bondie protez ou kont lespri malefik! Senk movezer finn akapar Pov Tom anmemtan: ena Bavant, 
lespri vis; ena Choupchap, prens gounga; Lameketren, lespri kok en; Trangler ki kontan disan; Lageltraver ki 
pas letan fer grimas dan laglas. Lesiel beni ou, Patron!  
GLOSTER  
Twa ki lesiel finn modi, pran mo sak;  
Les mo maler vinn lasours to boner;  
Les bann malere konsol malere.  
E twa gro lizie ki kontan tap plen,  
81 
 Leker  ros aveg, tansion pinision!  
Anou donn enpe bann ki pa ena.  
To konn Dover?  
EDGAR  
Wi, patron!  
GLOSTER  
Ena enn falez ki ot ek kourb e 
E depi lao ar lizie kapon  
Li get lamer profon kot so lipie.  
Amenn mwa dan bor; pou remersie twa  
Ena zoli kado. To pou lib net ! 
Mo pa pou bizen gid.  
EDGAR  
 Trap mo lame;  
Pov Tom pou gid ou. (zot sorti)  
AK 4 SENN 2  
GONERIL EK EDMON RANTRE  
 
GONERIL  
Bienveni Segner! Drol Dik Albani  
Pa finn vinn zwenn nou. (Oswarld rantre)  Kot Misie ete?  
OSWARLD  
Li andan Madam! Me li extra drol.  
Ler mo anons li ennmi pe fonse,  
Li fer enn sourir. Ler mo enform li  
Ou pe retourne, li dir:'Ki lagign!'  
Ler mo rakont li trai zon Gloster  
E senserite so garson Edmon,  
Li zour mwa for, apel mwa bachara  
Pa konn diferans ant lanver, landrwat.  
Madam, li paret konta n katastrof;  
Deteste bonte.  
GONERIL  
(ar Edmon)  
 Meyer ou pa swiv!  
Li enpe fifi, per pou dibout red.  
Li ignor ensilt pou evit reponn.  
Seki finn pase ant nou de leker,  
Samem lavenir. Edmon retourn kot  
Mo bofrer Kornwarl; ed li mobiliz  
So lafors e organiz so larme.  
Mwa mo pou bizen sanz rol ar mo zom:  
Mwa mo pran lepe, li li trap balye.  
Oswarld, enn dimoun konfians, ant nou de  
Pou ale -vini. Avan tro lontan,  
Si ou konn okip ou prop lentere,  
Ou pou gagn lord ar enn metress. Met sa! (donn li enn souvenir)  
Shouout ! Bes ou latet! Sa badou la  
Pou fer ou nam dibout frengan dan ler,  
Penetre profonder panse! Salam!  
82 
  
EDMON  
Fidel, ale -vini, ziska dan bout.  
GONERIL  
Mo prop Erl Gloster! (Edmon sorti)  
Sa zom! Ena zom ek zom! Zom? Zomlet!  
Enn zomlet bar plas lor mo bon lili.  
Gloster, mo bon zom. Samem fam ole.  
OSWARLD  
Madam, misie pe vini.  
(li sorti) (Albani rantre)  
GONERIL  
Enn lisien vo plis. Li vo enn sifle.  
ALBANI  
Ou pa mem vo lapousier ki divan  
Soufle brit lor ou san okenn respe.  
Me ou danzere parski ou rezet  
Lasours ou la vi, ou prop lorizinn.  
Ou move parski ou'nn koup relasion  
Ar ou prop disan – enn brans separe  
Ar pie, li sek; li zis bon pou brile.  
GONERIL  
Pa ler pou sermon! Sitiasion grav!  
ALBANI  
Pou bann leker sal, bonte vinn salte;  
Malang kontan malang. Ki zot finn fer ? 
Zanfan zot? Ousa tigres? Pa onte?  
Enn vie papa, bon ki tou respekte,  
Ki bebet feros refiz fer dimal,  
Zot, ki zot finn fer? Zot finn tortir li,  
Barbar san pider, ziska li vinn fou.  
Eski mo bofrer finn les zot fer sa?  
Li, enn imen, enn prens, enn eritie  
Ki finn gagn otan ar enn dimoun bon.  
Si lesiel tarde pou avoy vanzans  
Pou pini ofans kont vale r moral,  
Pa kone ki pou'arive - 
Dimoun pou touy dimoun kouma bebet  
Mons dan fon lamer.  
GONERIL  
 Aret fer fifi!  
Ou lazou zis bon pou ramas kalot;  
Ou latet atir viola ns ek ensilt;  
Ou kourbe olie dres latet, lager.  
Kan ou pou konpran ki zis enbesil  
Sagren pin ision ki vinn avan krim?  
Larme ennmi finn fini debarke!  
Kot ou larme? Solda ek kapitenn?  
Larme ennmi pe avanse e ou  
Ou bouz fix, plore 'Kifer zot fer sa?'  
83 
  
ALBANI  
Get to fas viper! Grimas movezer  
Pli vilen kan li deform figir fam.  
GONERIL  
Pov, pov bachara!  
ALBANI  
 Diables degize  
Anfam! Remersie lesiel mo pa les  
Mo ensten gid e kontrol mo axion!  
Mo ti pou deklok to lezo, desir  
To laser. Pa bizen sa pou kone  
Lekor fam k asiet lespri enn diables.  
GONERIL  
Sa enn zom sa! Zaza, zape, zaza. (enn mesaze rant re) 
ALBANI  
Wi, ki ena?  
MESAZE  
Ayo mo Segner, Dik Kornwarl finn mor.  
So serviter finn bles li ler li rod  
Tir lot lizie Gloster.  
ALBANI  
 Lizie Gloster?  
MESAZE  
Enn serviter dev oue pa kapav  
Tini, sey anpes li, tir so lepe;  
Lerla Dik Kornwarl, sap lor kal, fons drwat  
Lor serviter la, pik li e touy li  
Me pandan koba, Dik ti resevwar  
Enn blesir fatal. Lamor ti swiv li.  
ALBANI  
Tousa montre nou ki ou dan lesiel  
Kontinie vey nou e fer nou peye  
Pou tou nou bann krim isi lor later.  
Ayo pov Gloster! So deziem lizie?  
MESAZE  
Toulede Segner. Dises Goneril,  
Ou ser pe dimann enn repons rapid  
Pou sa let la.  
GONERIL  
(ar limem)  
 Pa move sa niouz la!  
Me ena problem. Aster ki mo ser  
Finn vinn vev, l i lib. Mo Edmon ar li.  
Mo lekor rod li me mo mari la.  
Mo pou kas lasenn. Me kan mo get bien  
Niouz la pa amer. - (koz for)  Mo okip let la. (li sorti)  
ALBANI  
Kot Edmon ti'ete ler sa arive?  
MESAZE  
84 
 Li ti pe akonpagn Madam isi.  
ALBANI  
Mo pa finn trouv li.  
MESAZ E 
 Li finn retourne.  
Mo'nn krwaz li.  
ALBANI  
 Li konn detres so papa?  
MESAZE  
Li bien okouran. Li'nn tray so papa;  
Kit lakaz, ale, les bannla net lib  
Pou tortir Gloster.  
ALBANI  
 Mo bon Erl Gloster,  
Mersi to finn ed lerwa andetres;  
Mo promet twa, mo pou vanz to lizie.  
Vinn ar mwa, ami! Donn mwa tou detay. (zot sorti)  
AK 4 SENN  3 
KENT EK ENN NOB RANTRE  
 
KENT  
Kifer lerwa Lafrans souden finn retourn an Frans?  
NOB  
Ti ena enn problem li ti kit deryer. Pandan so absans, li santi ki kapav ki problem la anpire. Akoz s a li finn 
prefer al okip zafer la personelman.  
KENT  
Kisannla ansarz p andan so absans?  
NOB  
Maresal Lafrans, Misie La Far.  
KENT  
Eski Larenn Lafrans ti afekte par bann let ki ou ti donn li?  
NOB  
Wi, Sir. Li ti lir zot dan mo prezans.  
Tanzantan enn larm roul lo r so lazou.  
Li larenn sagren ki sey lerwa li.  
KENT  
Li ti tris alor.  
NOB  
Pa tris tapaz me sagren souriyan;  
Lapli, soley anmemtan; sourir tris;  
Enn lazwa leze lor lalev pa konn  
Tristes dan lizie ki koul kouma perl.  
Rar zwenn silans tris ki an ekilib  
Ar seren ite. 
KENT  
 Li ti poz kestion?  
NOB  
Anverite parfwa li ti soupir  
Nom so papa ki sorti koumadir  
Enn pwa ki pe pez for lor so leker;  
85 
 Parfwa plore: 'Ayo, mo ser, kifer  
Zot fer sa? Kent kot ou? Aswar? Siklonn?  
Pitie, pitie, kot twa?'. Li bes lizie,  
Ferm so lizie  pou anpes debordman.  
Abba! Dilo beni aroz soufrans.  
Lerla li al dan so lasam, tousel.  
KENT  
Desten sa! Nou zetwal gouvern lavi!  
Sinon kouma explike mem paran  
Donn nesans zanfan otan diferan.  
Ou finn koz ar li depi sa?  
NOB  
  Non, Sir!  
KENT  
Ti avan depar ler wa? 
NOB  
  Non, apre!  
KENT  
Ou kone Lerwa Lir li dan Dover?  
Parfwa kan li lisid, li konpran tou  
Me li refize pou zwenn Kordelia.  
NOB  
Kifer sa?  
KENT  
 Parski li onte manier  
Li li finn tret li. San benedixion  
Li finn avoy li lot kote dilo;  
Fann so dibien ar de ser leker -ros. 
Erer manz so krann; onte minn so nam ; 
Li pa'nkor kone kouma pou fer fas.  
NOB  
Pov, pov bonom!  
KENT  
Ou konn kixoz lor larme Albani  
Ek larme Kornwarl?  
NOB  
 Zot pe mars ver nou.  
KENT  
Les mo amenn ou kot nou Lerwa Lir  
E les ou ar li pou ou konsol  li. 
Kan so ler vini mo pou revel ou  
Mo idantite. V inn ar mwa Misie. (zot sorti)  
AK 4 SENN 4  
ENN LARME RANTRE KI AKONPAGN KORDELIA EK ENN DOKTER  
 
KORDELIA  
Limem sa! Fekla kikenn finn trouv li  
Latet savire, pe sante for -for, 
Kouronn pikan loulou lor so late t, 
Male lastron, fler sovaz dan likou,  
86 
 Girland movezerb otour so leren.  
(ar solda)  Avoy san solda rod dan karo kann  
E dan karo may, dan karo dite;  
Fouy sak pous teren ziska zot trouv li,  
Lerla amenn li divan mo lizie. (bann solda sorti)  
(ar dokter)  Servi o u siyans, Dokter, pou geri  
So latet tro matize par soufrans.  
Pran tou mo fortinn si ou fer li bien.  
DOKTER  
Li posib madam!  
Pou li geri li bizen repoze.  
Ena mexinn pou fer li gagn somey  
Ki ferm lizie traka.  
KORDELIA  
 Sekre beni,  
Gerizon ki dan vant mama late r, 
Les mo larm nouri ou, fer ou pouse.  
Ed mo pov papa; alez so detres!  
Vit, vit al trouv li, tansion so laraz  
San kontrol detrir soubasman lavi. (enn mesaze rantre)  
MESAZE  
Move nouvel, madam. Larme ennmi  
Pe fons drwat lor nou.  
KORDELIA  
 Nou ti expek sa  
E nou bann solda pare pou fer fas.  
Papa, nou isi zis pou sekour ou.  
Lapriyer ek larm finn fors mo mari,  
Gran Lerwa Franse, pran mwa anpitie.  
Nou peyna anbision teritoryal;  
Zis lamour sakre pou enn vie papa  
Fer nou vinn isi. Kot twa mo papa? (zot sorti)  
AK 4 S ENN 5  
REGANN EK OSWARLD RANTRE  
 
REGANN  
Larme Albani pare?  
OSWARLD  
Wi madam.  
REGANN  
Mo bofrer alatet?  
OSWARLD  
Pa ti fasil!  
Madam ou ser, li enn meyer solda.  
REGANN  
Lord Edmon ti koz ar Dik Albani?  
OSWARLD  
Non madam.  
REGANN  
Kifer mo ser finn ekrir Erl Gloste r? 
87 
  
OSWARLD  
Pa kone madam.  
REGANN  
Mo'nn bliye! Finn donn li enn mision grav.  
Koriz erer. Ler ti tir so lizie,  
Ti bizen tir so lavi anmemtan.  
La, kot li pase, li gagn senpati;  
Nou lakot bese. Edmon so travay,  
Mo kwar, tengn lavi vie Gloster dan nwar - 
Sirtou  konn lafors ennmi.  
OSWARLD  
Les mo swivre li pou donn li so let.  
REGANN  
Dime gramaten nou larme anmars;  
Vinn ar nou, Oswarld. Larout danzere.  
OSWARLD  
Pa kapav madam. Enstrixion formel!  
REGANN  
Kifer ekrir li? Parol pa ase?  
Mo soupsone – anfen – pa kone - 
Pou'ena rekonpans – si koumadir ou - 
Les mo ouver li.  
OSWARLD  
Preferab lamor!  
REGANN  
Nou kone mo ser kontan enn lot zom,  
Pa so mari. Mo'nn may li fer ziedou  
Ar Edmon, fer enn ta zes pou lak li.  
Ou so konfianser, pa vre?  
OSWARLD  
 Mwa madam?  
REGANN  
Pa mal konp ran mwa. Ou so konseye.  
Donn li bon konsey: Dir li mo enn vev.  
Mo'nn koz ar Edmon; nou'nn diskit maryaz;  
Mo'nn ofer mo lame; li'nn axepte.  
Mo ser bien kone so mari vivan.  
Ou konpran boukou, pa bizen detay.  
Kan ou zwenn Edmon, donn li sa  
E kan ou zwenn mo s er fer li konpr an 
Kot so devwar ete. Salam! Bonnrout!  
Si par sans ou krwaz sa vie tret aveg  
Pa bliye ena enn bon rekonpans  
Pou seki konn tengn so lavi dan nwar.  
OSWARLD  
Si mo zwenn li, madam fasil kone  
Kot mo lwayote.  
REGANN  
 Lesiel ekler ou! (zot sorti)  
88 
 AK 4 SENN 6  
GLOSTER EK EDGAR, ABIYE KOUMA ENN PEIZAN, RANTRE  
 
GLOSTER  
Some falez la, eski li bien lwen?  
EDGAR  
Nou pe mont li la; samem nou rente.  
GLOSTER  
Paret teren plat!  
EDGAR  
 Lapis la anpik.  
Eh! Ou pa tann lamer?  
GLOSTER  
 Ditou! Kotsa?  
EDGAR  
Drol! Dou ler lizie afekte zorey.  
GLOSTER  
Dwatet samem sa! To kone piti,  
Koumadir to lavwa 'si finn sanze;  
To manier koze enn lot. Li pli prop.  
EDGAR  
Erer gran dimoun; zis lenz ki lor mwa  
Ki finn sanze.  
GLOSTER  
 To manier koze nob.  
EDGAR  
Nou finn arive. Dibout anpla s Sir!  
Ler mo get anba, mo latet vire.  
Payanke anba ant nou ek lamer  
Paret pa pli gro ki enn mous dimiel;  
Lor vant falez la ena enn dimoun  
Ki depi isi paret pa pli gro  
Ki so prop latet. Peser lor laplaz,  
Zot paret koumadir lera miske;  
Gran bato lapes ankre  dan labe  
Vadire ti pirog, lakok pistas;  
Ti kano deryer preske envizib;  
Tapaz vag lor gale li telman lwen  
Ki isi pa tann li. Bizen aret  
Gete, sinon mo perdi lekilib,  
Tom piktet dan vid.  
GLOSTER  
 Met mwa dan ou plas.  
EDGAR  
Donn mwa ou lame. La, ou dan bor n et. 
Pli tipti fopa extra danzere.  
GLOSTER  
Larg mo lame. Matlo, pran sa sak la.  
Ena enn bizou ladan ki presie  
E mo sir, pou permet twa viv dan bien.  
89 
 Kile! Nou separe isi. Salam!  
Mo'le tann twa ale.  
EDGAR  
 Adie Segner!  
GLOSTER  
Adie, mo garson!  
EDGAR  
(ar lime m)  Dir ki mo pe zwe  
Ar so detres pou finalman ed li.  
GLOSTER  
(azenou)  A bondie pwisan lao dan lesiel,  
Mo abandonn tou; san okenn egrer  
Mo anil lapenn ki pe trangle mwa.  
Si li ti posib tini mo fardo  
San ofans ditou vilonte divinn,  
Mo ti pou les vie lames p i brile  
Ziska dernie bout. Si Edgar vivan,  
Beni li bondie. Mo pe'ale zennom!  
Adie mo matlo!  
EDGAR  
(ar limem)  
Mo pa la papa! (Gloster zet so lekor)  
Kouma lamor kapav koken lavi  
Kan lavi envit lamor vinn koken.  
Si li ti ete kot li kwar li ti  
Ete, pa ti pou r es nanye. (li koz for)  - Vivan?  
Ousa mor? - Misie! Ayo mo patron!  
Ou tann mwa? Koze! Mo sir li'nn kaykoun.  
Non, li pe bouze! Sir, kisannla ou?  
GLOSTER  
Sort la! Les mo mor anpe!  
EDGAR  
Si ou ti enn plim, enn fey, enn petal,  
Ler ou desann piktet plis ki enn m il, 
Ou ti pou kraze kouma enn dizef.  
Me ou, ou vivan; ou ena lekor,  
Ou pa pe segne, ou koze, ou bien.  
Dis kolonn enn lor lot pa pou ase  
Pou mizir distans ou finn tom piktet.  
Enn mirak sa! Dir kixoz! Extra sa!  
GLOSTER  
Mo finn tonbe ousa non?  
EDGAR  
Gete oume m! Some sitan lwen  
Ki nou pa tann, ni trouv zwazo lao.  
Gete oumem, si ou pa'le kwar mwa.  
GLOSTER  
Mo pa trouv kler!  
Mo modi net, mem lamor pa'le mwa.  
Zarm final kont tirani nepli bon.  
90 
 EDGAR  
Don mwa ou lame. Hop! Ou pe dibout?  
Drol sa! Ou lipie korek? Ou dib out!  
GLOSTER  
Malerezman wi!  
EDGAR  
 Pa normal tousa.  
Dir mwa misie, lor latet falez la  
Ki sa zafer ki ti dibout kot ou.  
GLOSTER  
Enn pov -pov mandian malere.  
EDGAR  
  Anbon!  
Me depi isi, koumadir enn mons.  
Mons ar de lizie pli gro ki plenn linn;  
Plis ki mil ne ne; korn vire -tourne  
Kouma vag siklonn. Satan pa manti!  
Papa, ou'nn sap lwen. Zis bann bondie prop  
Ki par zot mirak fer nou priye zot  
Finn kapav sov ou.  
GLOSTER  
 Mo rapel aster.  
Apartir zordi mo pou tini kou  
Ziska ki adversite rasazie,  
Kriye 'ase mama, ase , mo'nn plen'.  
Mons ki ti ar mwa ti kontan kriye  
'Movezer mofinn, movezer mofinn'  
E ti amenn mwa dan bor presipis.  
EDGAR  
Pans panse prop,  reziste tantasion.  
(Lir rantre. Li kouver ar fler sovaz)  
Kisannla sa? Latet ki pa malad  
Zame pou a xepte kostim fleri.  
LIR 
Zot pa kapav anpes mwa fabrik lamone. Mwa ki lerwa.  
EDGAR  
Spektak fann leker!  
LIR 
Pa kapav fer fos lerwa. Pran to fiz zennom. Solda sa ousa epouvantay? Ris ark la net. Get laba, lera miske. 
Pa traka, enn ti bout fromaz ase. Mo chalenj zot, mem zean. La rg fles. Zoli koze. Drwat lor target.  Whouff! 
Donn parswerd.  
EDGAR  
Pakpanndol.  
LIR 
Oke.  
GLOSTER  
Mo konn sa lavwa la. (li tom lor so zenou)  
LIR 
Get Goneril ar labarb blan. Zot ti flat mwa, dir mwa ki mo labarb blan ti pouse avan la barb nwar. Zot ti dir 
'wi' osa 'non' zis pou fer mwa plezir. 'Wi' ek 'non' kapav trik lespri. Ler lapli tranp mwa, ler divan fer mwa 
91 
 tranble, ler loraz refiz ekout mo lord, lerla mo'nn konpran zot marday. Zot koz gonaz. Zot ti fer mwa kwar 
momem ti tou me anverite lakranp -toutou f er mwa trouv zekler.  
GLOSTER  
Mo rapel bien kontour sa lavwa la.  
Pa Lerwa Lir sa?  
LIR 
 Sak pwal enn lerwa.  
Kan mo ankoler tou dimoun tranble.  
Mo grasie sa povjab la. Ki so fot?  
Adilter?  
Penndemor pou adilter? Erer!  
Get ki zwazo fer. Get mous. Fongoyo.  
Legal iz adilter. Get batar Gloster,  
Li finn ed so papa. Par kont  
Mo de tifi lezitim, zot finn martiriz zot pov vie papa.  
Viv malis! Mo bizen solda.  
Get madam met dan zar laba.  
So zes fer ou kwar li ena zis glason dan bavant;  
Sex fer  li gagn maloker;  
Plezir fer li gagn degou - 
Lergete fam visie, nenfomann anmank  
Pa large ar otan lapeti.  
Depi latet ziska leren zot kouma fam;  
Anba, dife ziman sovaz.  
Anba, dife lanfer.  
Lanfer, marenwar, pit pet laflam, - brile, klose, santi pi, destrixio n. Gagn vomi. Misie apotiker donn enn 
parfen pou adousi mo lespri. Mo ena plen -plen pitay. (li donn Gloster petal fler)  
GLOSTER  
Les mo anbras ou lame.  
LIR 
Les mo souy li avan. Li santi lamor.  
GLOSTER  
O sedev anrwinn! Leres kreasion  
Pou swiv mem sime. Ou konn mwa Segner?  
LIR 
Mo rapel t o lizie bien. To tourdey lizie ferme? Fer to fraka Kipid me mwa peyna sime mo tom amoure. Lir 
mo chalenj for e obzerv bien ortograf.  
GLOSTER  
Si sak let ti enn soley mwa mo pa  
Ti pou trouv nanye.  
EDGAR  
(ar limem)  Si rakont mwa sa mo pou dir fixion.  
Leker ka se ar sa.  
LIR 
Lir! 
GLOSTER  
Ar lapo lizie?  
LIR 
Enn bon pwen. Lakaz lizie vid, portmone vid. To lizie dan douk, to portmone dan touk me to trouv 
deroulman lavi.  
92 
 GLOSTER  
Tous -touse pou gete.  
LIR 
Latet pa bon! Pa bi zen lizie pou trouve. Get ar zorey. Ti poson may dan file lazistis. Mirmir dan zorey. Kot 
ziz, kot voler? Kas -kas nikola dan ki labarb! Get kouma lisien zap ar pov mizerab.  
GLOSTER  
Wi, Segner!  
LIR 
Lisien fer mandian boure! Samem apel otorite: roke lor fote y pouvwar merit respe.  
Eta move gablou, chomb o laba!  
Kifer to bat sa fam la? Parye to  
Gagn for anvi fer vis gratis ar li.  
Marsan lamone kondann ti voler.  
Vie lenz kas -kase montre tou pese;  
Lenz lix ek manto fourir kasiet tou.  
Pese plake -or li telma for ki  
Zarm lazistis zot kabose, kase;  
Met lenz desi re lor li, ti pikan  
Ase pou pers li. Personn pa koupab!  
Mwa ki dir! (li ditribie petal fler)  Mo ena pouvwar fer sa;  
Pouvwar ferm labous. Met linet misie!  
Lerla kouma politisien malang  
Fer vadire – li la seki pa la. 
Fouf! Fatigan tousa. Kikenn tir mo bot. R ise piti, rise!  
EDGAR  
Analiz kler ek gonaz melanze!  
Rezonnman fouka!  
LIR 
To'le plor mo maler? Pran mo lizie!  
Me mo konn twa bien! To Erl Gloster twa!  
Pa perdi kouraz; nou tou kan nou ne  
Nou plore; kouma nou sorti dan vant  
Nou kriye, plore. Bien bizen dir t wa. 
Ekout bien! (li tir kouronn fler lor latet)  
GLOSTER  
Ki pese nou'nn fer?  
LIR 
Ler nou ne nou plore parski li vre  
Nou rant dan sirk fouka – Zoli sapo!  
Eh! Mo'nn gagn enn lide. Met sapo fet  
Dan lapat seval. Aret fer tapaz.  
Ler mo zwenn mo zann, chak, chak,  chak, chak, chak!  
(li tir tou so fler, zet zot, pil lor zot. Enn nob akonpagne par de serviter rantre. Gloster ek Edgar bat karte)  
NOB  
Ala li la! Trap li! Sir, ou tifi ...  
LIR 
Ayaya, may dan lak! Boul devire!  
Timama lao, timama anba.  
Dousman! Ranson oke!  Amenn dokter.  
Servo anmorso.  
93 
 NOB  
Tou seki ou'le.  
LIR 
 San laswit, tousel?  
Nenport ki zom fonn kan servi lizie  
Pou aroz zarden kan liver rantre.  
Mo pou mor anbien, kouma enn doula.  
Sante, amize. Mo enn l erwa mwa!  
Zot kone sa? Non?  
NOB  
 Bien sir, mazeste.  
Donn lord, nou pou obeir.  
LIR 
Zoli koze! Si zot'le may mwa bizen galoupe. Kouk galoupe, rayt!  Kououk! (li galoupe sorti, bann serviter swiv 
li) 
NOB  
Nenport ki dimoun ki soufer koumsa  
Atir senpati. Kan enn lerwa sa,  
Pir ki sa peyna. - Ou'ena enn tifi  
Ki kapa v efas gran maledixion  
Ki lot de la finn zete lor nou tou.  
EDGAR  
(li avans divan)  Mo bon Onorab Misie!  
NOB  
Pa perdi l etan. Ki ou'le?  
EDGAR  
Eski ou'nn tann dir finn deklar lager?  
NOB  
Tou dimoun kone. Servi ou zorey,  
Ou pou tann tapaz lager.  
EDGAR  
 Dapre ou  
Kan larme advers pou ariv isi?  
NOB  
Zot pe avans vit. Nenport ki moman  
Zot pou la.  
EDGAR  
 Mersi pou lenformasion.  
NOB  
Mem Larenn Lafrans finn vinn isi pou  
Rezon spesial, so larme pa la.  
EDGAR  
Mersi. (nob la sorti)  
GLOSTER  
(sorti dan plas kasiet)  
Bondie dou dan lesiel pran mo lavi.  
Pa les dezespwar retant mwa ankor  
Pou pran mo lavi dan mo prop lame.  
EDGAR  
Zoli parol 'Pa?  
94 
 GLOSTER  
Ou kisannla ou?  
EDGAR  
Enn pov dimoun ki axepte malsans,  
Ki finn konn lapenn, ki finn trouv lapenn  
E konpran pitie. Donn mwa ou lame;  
Nou al enn plas kot kapav repoze.  
GLOSTER  
Mersi mo garson. Lesiel beni ou,  
E fer ou lavi vinn bien profitab. (Oswarld rantre)  
OSWARLD  
Lasans mars ar mwa! Enn latet wannted!  
Latet kaylous,  to pou fer mwa vinn ris.  
Malere vie tret, dir to lapriyer;  
Prepar t wa pou al dan lanfer, bonom.  
GLOSTER  
Rann mwa enn servis, fer enn louvraz prop. (Edgar vinn separ zot)  
OSWARLD  
Kifer to fer sa? To fami ar li?  
Li wannted par lalwa. Tansion chokr ra, 
So mal er vinn to maler 'si. Larg li!  
EDGAR  
Lage, mo pa lage, garan mouse. Rrod lot kazion!  
OSWARLD  
Large sovaz, sinon to mor!  
EDGAR  
Garan mouse, mase -mase e les ti doumoun pase -pase. Si zoli koye ti touye, longer lasemenn mi ti feni mor. 
Tchombo babou! Pa koshte ! To koshte nou teshte joutchi. Mo pawol shenp!  
OSWARLD  
Sorti la, fi mie!  
EDGAR  
Mo deshinn lor to figour. Barre -barre sa babou! (zot lager)  
OSWARLD  
Verminn to finn touy mwa. Pran sa sak la.  
Si to'le prospere, met mwa dan tom;  
Livre de let ki to pou trouv lor mwa  
Ar Edmon, Erl Gloster dan kan Angle.  
Lamor, kifer to'nn prese pou pran mwa? (li mor)  
EDGAR  
Mo konn twa bien. Enn serviter lwayal  
Ar lemal; ki nouri vis so patronn  
Sitan bien ki Satan zalou.  
GLOSTER  
Li'nn mor?  
EDGAR  
Asiz la, 'Pa, rilax. -  
Les nou fouy so pos. Bann let la kapav  
Bien ed mwa. Li'nn mor. Me mo bien sagre n 
Mwa ki finn bizen ekzekit li. Bon!  
Nou get sa let la. Pardon Sir Sele.  
95 
 Bon manier pa get mwa lizie traver!  
Pou konn sekre nou ennmi, nou ouver  
Zot leker san regre. Let pli fasil.  (li lir let la)  
“Rapel serman partaze.  Ou pou ena boukou lokazion pou tengn  so bobes. Si ou ena volonte, pou ena bon 
moman e bon landrwa pou fer louvraz la. Si li retourne vivan, dan laglwar, mwa mo fini net. Mo pou so 
prizonie e so lili mo prizon. Delivr e mwa depi saler degoutan so lili e fer plas pou mo rekonpans ou zefor.  
Ou – fam, mo ti'a prefer – serviter devoue (amoure),  
Goneril. ” 
Pappao! Sa kalite vis la! Fouf!  
Enn konplo pou touy so mari, pourtan  
Bon dimoun e ranplas li par mo frer.  
Isi dan disab m o pou anter twa - 
Lekor pese dan tom pa finn beni - 
Kan so ler vini mo va en form Dik  
Lor konplo enfek, prepare dan nwar;  
Kouma mo'nn kone ...  
GLOSTER  
Lerwa malad net e get povdemwa.  
Mo parfetman konsian mo gran lapenn.  
Ti pou meyer si mo 'si mo ti fou.  
Mo ti pou bliye traka ek soufrans;  
Limazinasion nway tou konesans. (tann tanbou r lager)  
EDGAR  
Donn mwa ou lame. Lager pe koste!  
Tann tanbour lager! Vinn ar mwa papa.  
Mo'ena enn kamwad ki pou okip ou. (zot sorti)  
AK 4 SENN 7  
KORDELIA, KENT EK DOKTER RANTRE  
 
KORDELIA  
Mo bon Kent, komie letan bizen viv;  
Komie zefor bizen fer pou ariv  
Oter to zepol? Pou seye dan vid.  
KENT  
Ou rekonesans, finn fini pey det.  
Dir lor mwa zis laverite. Pa plis,  
Pa mwens.  
KORDELIA  
Pa finn ler pou ou sanz ou lenz?  
Tir sa lenz mizer ki fer nou rapel  
Peryod gran soufrans.  
KENT  
Eskiz mwa, madam, ler pa'nkor vini  
Pou mo kas lakle. Rann mwa enn servis  
Kasiet mo sekre ziska ...  
KORDELIA  
 Korek sa!  
(ar dokter)  Ki nouvel lerwa?  
DOKTER  
 Somey bien profon.  
96 
 KODELIA  
Bondie lao dan lesiel  
Geri gran sok dan so latet blese.  
Akord bann difil pou ki enstriman  
Mantal viktim zanfa n kriel regagn  
Armoni.  
DOKTER  
 Mazeste finn ariv ler  
Pou lev lerwa. Li finn ase dormi.  
KORDELIA  
Fer seki ou kwar neseser, Dokter.  
Eski li prezantab?  
DOKTER  
Wi, madam! Nou finn profit so somey  
Pou sanz so lenz.  
(Enn nob rantre; li pe gid bann serviter ki pe  sarye Lir lor enn sez. Tou dimoun tom lor zot zenou)  
NOB  
Ou bizen la, madam, ler nou lev li;  
Pa per, li pou kalm.  
KORDELIA  
 Pa traka pou mwa. (lamizik andeor l asenn)  
DOKTER  
Vinn pli pre. Zwe lamizik la pli for!  
KORDELIA  
(azenou kot sez Lir; anbras lame so  papa)  
Mo bon, bon papa, fer ki gerizon  
Met tou so mexinn lor mo de lalev;  
Fer ki mo badou efas destrixion  
Ki mo de ser finn pil lor ou latet.  
KENT  
Prenses leker lor!  
KORDELIA  
 Mem enn etranze  
Ar labarb blan ti pou atir pitie.  
Enn figir koumsa zot larg dan  siklonn?  
Servi latet seve blan pou atir  
Zekler, loraz ki zigzag ar laraz?  
Larg dan dife enn frel bonom setif?  
Lisien mo ennmi, mem si li'nn mord mw a, 
Ti pou pas lanwit andan mo lakaz.  
E twa, mo papa, ti bizen kasiet  
Dan kabann ar koson ek sanzabri;  
Dormi lor lapay mouye ek mwazi.  
Mirak, to'ankor vivan. Li pe leve.  
Koz ar li Dokter!  
DOKTER  
 Meyer ou fer sa.  
KORDELIA  
Ki nouvel Segner! Sava Mazeste!  
 
97 
 LIR 
Ou pe pini mwa, tir mwa dan mo tom.  
Twa to'enn nam beni; mwa mo amare  
Lor larou dife e larm ki koule  
Pe klo s mo lapo kouma diplon fonn.  
KORDELIA  
Ou pe rapel mwa?  
LIR 
Ou enn nam mo kone. Kan ou ti mor?  
KORDELIA  
Li ankor dan vag.  
DOKTER  
Pa'nkor bien leve. Nou les li trankil.  
LIR 
Kot mo finn ale? La, kot mo ete?  
Lalimier lizour? Mo pa pe konpran.  
Enn lot dan mo pl as ti pou trangle mwa  
Ar pitie. Mo pa kone ki pou dir.  
Mo lame sa? Mo pens li mo gete.  
Kisannla pou dir mwa ki mo ete?  
KORDELIA  
Get mwa bien Segner. Poz ou lame la,  
Beni ou tifi. (Lir tom lor so zenou)  
Non, non, non Segner, pa azenou, ou!  
LIR 
Pa sikann mwa ; mo enn vie, vie pagla!  
Plis ki katroven banane, pa mwens  
E mo axepte mo latet pa bon.  
Mo kwar mo konn ou; mo konn li osi;  
Me m o pa sir; parski mo pa kone  
Kot mo ete vremem; mo pa rapel  
Lenz ki lor mwa; kot mo ti pas lanwit.  
Pa riy mwa zanfan parski mo la tet 
Pa bon pe dir mwa ki sa madam la  
Mo tifi Kordelia sa.  
KORDELIA  
 (li pe plore)   Wi, papa.  
LIR 
Larm imid sa? Wi! Pa plore bebe!  
Donn mwa pwazon, fi; mo bwar san tike.  
Mo pou konpran si ou pa kontan mwa;  
Ou de ser finn maltret mwa san rezon.  
Ou, ou ena re zon.  
KORDELIA  
 Okenn rezon.  
LIR 
Mo an Frans?  
KORDELIA  
Non, ou dan ou prop rwayom.  
 
98 
 LIR 
Pa tortir mwa!  
DOKTER  
Pa traka, madam. Li'nn koumans geri  
Me li danzere fer li rapel tou  
Seki li finn andire. Les letan  
Fer so travay. Dimann li rant andan.  
Pa poz kestio n! 
KORDELIA  
 Mazeste, mars ar mwa.  
LIR 
Pran pasians ar mwa; tini mwa. Pardone, bliye, pardone. Mo enn vie enbesil, Kordelia. (zot tou sorti apart 
Kent ek Nob)  
NOB  
Seki nou finn tande lor lamor Dik Kornwarl, li donk vre?  
KENT  
Peyna dout.  
NOB  
Kisannla pe dir iz so pep?  
KENT  
Dapre rimer, se batar E rl Gloster.  
NOB  
Tann dir ki so garson Edgar, ki li finn bani, li an Almagn ansam ar Erl Kent.  
KENT  
Ena boukou rimer. Bizen fer atansion. Larme Angle bien pre.  
NOB  
Dispit la pou extra violan. Orevwar, misie. (li sorti)  
KENT  
Mo lavi pe rant dan bit e taler,  
Sipa fel, sipa pase, pou vinn kler. (li sorti)  
AK 5 SENN 1  
EDMON, REGANN, NOB EK LARME RANTRE  
 
EDMON  
(ar enn nob)  Fer dimann Dik Albani si so plan  
Yerswar ankor tini, pa finn sanze.  
(ar Regann)  Ala li enstab la! Enfli ansab!  
(ar nob la ) Fer nou kone ki so plan azordi. (nob la sorti)  
REGANN  
Mo kwar mo ser so zom finn zwenn tase.  
EDMON  
Bien posib madam.  
REGANN  
 Mo zoli Segner,  
Mo sir ou'nn soupsone mo plan pou ou.  
Me koz vre ar mwa – zis laverite - 
Ou kontan mo ser?  
EDMON  
 Lamour onorab!  
 
99 
 REGANN  
Ou pa finn ranplas mo bofrer dan plas  
Enterdi.  
EDMON  
 Madam, ou pe ofans mwa!  
REGANN  
Mwa mo pe soupsone ki ou ek li  
Zot plis ki entim.  
EDMON  
 Mo fer serman, non!  
REGANN  
Mo pa pou kapav axepte so zes.  
Segner bieneme, pa koste ar li.  
EDMON  
Ou trakas dan vid. Ala li vini  
Ar so mari!  
(Albani, Goneril ek zot larme rantre)  
GONERIL  
(ar limem ) Silefo perdi lager ki les li  
Koken mo galan.  
ALBANI  
Mo bon ser, mo kontan nou pe rezwenn.  
Misie, mo'nn aprann Lir ek Kordelia  
Finn rekonsilie. Lezot p e swiv zot  
Parski nou gouvernman fer dominer.  
Pou fer louvraz prop mo ena kouraz:  
Mo pe azir kont larme etranzer.  
Me pa kont lor mwa pou lev mo lepe  
Kont mo prop lerwa e kont dimoun drwat  
Ki pe proteste kont move tretman.  
EDMON  
Ou koze korek.  
REGANN  
 Zot trouv sa korek?  
GONERIL  
Nou zwenn nou lafors pou bar envazion;  
Problem domestik, ti kontradixion  
Pa lor azanda.  
ALBANI  
 Nou fer enn renion  
Ar bann veteran.  
EDMON  
 Mo pe vinn zwenn ou  
Anba ou latant.  
REGANN  
Mo ser, ou pe vinn ar nou?  
GONERIL  
Non.  
REGANN  
Mey er ou vinn ar nou.  
100 
 GONERIL  
(ar limem)  Mo konpran grimas! (koz for)  Mo swiv zot! (de larme sorti)  
(Ler Albani pe sorti, Edgar rantre)  
EDGAR  
Segner, si ou pa onte pou koz ar  
Enn dimoun mizer, ekout mwa?  
ALBANI  
(ar so bann kapitenn ) Al touzour. Mo pou rezwenn  zot! (ar Edgar)  Koze!  
EDGAR  
Avan koumanse, ouver sa let la.  
Si ou'nn gagn lager, fer soufle tronpet  
Pou ou apel mwa. Mo paret nenport  
Me kwar mwa Segner, mo pou donn ou prev  
Seki dan let la. Me si ou perdi  
Tou fini lamem. Bondi e beni ou!  
ALBANI  
Atann, les  mo lir let la.  
EDGAR  
  Pa gagn drwa.  
Kan so ler arive, soufle bigoul.  
San fot mo pou la. (li sorti)  
ALBANI  
Orevwar! Mo pou lir li. (Edmon rantre)  
EDMON  
Nou pre ar ennmi. Mobiliz larme!  
Ala enn rapor lor lafors ennmi;  
Servis ransegnman finn fer zot travay.  
Aster, tou dan ou lame!  
ALBANI  
  Mo kone. (li sorti)  
EDMON  
Mo finn fer serman ar toulede ser.  
Sak ser vey lotla kouma enn viktim  
Fer tansion serpan. Lakel mo pou pran?  
Toulede, enn, personn? Kouma pou zwir  
Enn kan lot la vivan. Mo pran vev la,  
Lotla pou ma nga; si mo pran lotla,  
So mari ser kwen. Mo pe servi li  
Pou nou gagn lager; apre les de ser  
Fer leneseser, avoy li manze.  
So proze grasie Lir ek Kordelia,  
Kan lager fini e nou viktorye?  
Benker plan pardon pou mont drwa t lor pie.  
Mo lentere dan axion; pa pa lab. (li sorti)  
AK 5 SENN 2  
TAPAZ LAGER. LIR EK KORDELIA KI PE TRAP LAME E ZOT LARME TRAVERS LASENN, SORTI. EDGAR EK 
GLOSTER RANTRE  
 
EDGAR  
Gran dimoun, repoz ou anba pie la  
101 
 E priye ki lebien detrir lemal.  
Si mo reysi revinn zwenn ou isi,  
Lavi pou meyer.  
GLOSTER  
 Bondie beni ou! (Edgar sorti)  
(tapaz lager. Edgar retourne)  
EDGAR  
Sove papa! Trap mo lame! Vit, vit!  
Lerwa Lir finn perdi; zot prizonie.  
Trap mo lame, vit!  
GLOSTER  
Non, mo garson. Prefer pouri isi.  
EDGAR  
Ankor dezespwar! Nesans difisil  
Kouma lamor. Pa nou ki deside.  
Atann so ler arive! Nou'ale vit!  
GLOSTER  
Ou'ena rezon! (zot sorti)  
AK 5 SENN 3  
LANTRE TRIYONFAL LARME DIRIZE PAR EDMON. LIR EK KORDELIA PRIZONIE  
 
EDMON  
Ofisie, al ferm zot e vey zot bien  
Ziska lotorite siprem desid  
Seki bizen fer.  
KORDELI A 
 Li pa premie fwa  
Ki bon lentansion raport katastrof.  
Ou maler, Mazeste, fer mwa sagren;  
Mo prop tourman pli fasil pou fer fas.  
(ar Edmon)  Kot de tifi lerwa? Kot mo de ser?  
LIR 
Non, non, non, non, non, p lito al prizon  
Kot nou va sante kouma de zwazo;  
Ler to dimann mwa mo benedixion  
Mo pou azenou pou mo dimann twa  
Pardonn mo erer. Nou va pas letan  
Priye, sante, rakont zistwar; riye  
Ler nou tann zestaz dan koulwar pouvwar;  
Kisannla monte, kisannla desann;  
Nou fer koumadir nou espion Bondie.  
E dan nou prizon  nou pou viv pli vie  
Ki bann gran peto ki monte, desann  
Kouma lamare ler lalinn leve.  
EDMON  
Met zot dan prizon.  
LIR 
 Bondie vers manteg  
Dan nou lapriyer. (Li ser Kordelia dan so lebra)  Ansam pou t oultan.  
Seki separ nou pou detrir lemonn.  
102 
 Pa plore fifi! Lou lou pou manz zot.  
Pa plore baba, zot pou fini mal.  
Vinn ar mwa. (Lir ek Kordelia sorti)  
EDMON  
Kapitenn, vinn la. Ekout mwa!  
Pran sa papie la, swiv zot dan prizon.  
Laport promosion finn ouver pou t wa; 
Swiv bien enstrixion e so rekonpans  
Pou anobli twa. Dimo un malen konn  
Mars ar letan; tro boukou santiman  
Zame fit lepe. Job la pa permet  
Kestion. Nek dir 'wi'. Si 'non', sanz mouyaz.  
KAPITENN  
San ezite: 'wi'.  
EDMON  
 Kas pake, mazor!  
Ou bien bonere. Mo finn dir 'toutswit';  
Swiv bann enstrixion manier mo'nn ekrir . 
KAPITENN  
Mo pa kapav ris saret, manz pounak!  
Si louvraz zom sa, kont lor mwa.  
(Tronpet. Albani, Goneril, Regann ek bann ofisie rantre)  
ALBANI  
Sir, nou finn apresie ou gran kouraz.  
Lasans protez ou. Parmi adverser  
Ena prizonie. Mo pou pran zot sarz;  
Nou v a deside ki nou bizen fer  
Onom lazistis ek sekirite.  
EDMON  
Segner, mo'nn panse ki li plis meyer  
Met vie Lerwa Lir sou ot -sirveyans;  
Tansion li servi so sitiasion,  
Enpresionn dimoun, vir nou zarm kont nou.  
Pou mem rezon mo'nn avoy larenn 'si.  
Dime, kan ou p are, landrwa ou'le,  
Zot pou laba. La, li pa lemoman;  
Fatig ek disan, lamor kamarad  
Pa permet deba dan serenite.  
Prose Kordelia ek ex -Lerwa Lir  
Dimann meyer kondision.  
ALBANI  
  Ekout mwa!  
Ou zis enn size rwayote Albion;  
Pa mo frer.  
REGANN  
 Nou kwar, nou ki  pou desid  
Ki tit pou donn li. Avan deside,  
Ti bizen get nou. Li nou zeneral,  
Diriz nou larme, lager dan nou plas.  
Koumadir ou frer!  
103 
 GONERIL  
 Dousman, pa larg renn!  
Li pa bizen twa pou merit tousa.  
Li enn nob!  
REGANN  
 Ar tou seki mo donn li  
Li depas zot to u. 
ALBANI  
Ou koz koumadir li'nn marye ar ou.  
REGANN  
Souvan enn joker dir laverite.  
GONERIL  
Lizie bien vantar, lergete kaylous!  
REGANN  
Ou sans mo pa bien. Sinon enn rafal  
Ti pou koup ou souf. (ar Edmon)  Zeneral Edmon  
Pran mo bann solda, prizonie, trezor;  
Fer seki ou anvi ar zot, ar mwa;  
Lemonn li temwen ki mo pe fer ou  
Mo Segner Plenpouvwar.  
GONERIL  
 Eski ou gard li?  
ALBANI  
Eski ou ena pouvwar anpes sa?  
EDMON  
Ou'si non, Segner!  
ALBANI  
 Erer, ti batar!  
REGANN  
Fer sonn tanbour e anons to'nn pran mwa!  
ALBANI  
Stop! Ekout drwatir! Mo pe aret ou  
Pou traizon e ou'si Goneril.  
Mo ser, Regann, mo fam finn fer promes  
Edmon ki pa lib. Aster si ou'le,  
Dimann mo lame.  
GONERIL  
 Extra bo ufonnri!  
ALBANI  
Ou arme, Gloster. Fer soufle tronpet;  
Si personn pa vinn prouv tou ou ba nn krim,  
Ala mo defi. (li zet so legan)  
  Ar sa lepe la  
Mo pou prouv to feloni.  
REGANN  
  Mo malad!  
GONERIL  
(ar limem)  Sinon mo fer ferm tou apotiker!  
EDMON  
(li zet so legan)  Mo reponn defi! Kisannla pe dir  
104 
 Ki mwa mo enn tret? Li enn bachara,  
Enn vilger vwa you, manter, malonet.  
Fer soufle tronpet! Nenport kisannla  
Ki vini – ar so disan mo pou prouv  
Mo loner.  
ALBANI  
 Anonser, soufle tronpet! (enn anonser rantre)  
Ou pou bizen kont zis lor ou lafors  
Parski tou bann zom ki ti rekrite  
Pou zefor lager finn gagn zo t desarz.  
REGANN  
Mo pe vinn pli fay!  
ALBANI  
 Madam la pa bien.  
Amenn li kot mwa. (Regann sorti ede par serviter)  
Vinn la anonser; soufle ou tronpet;  
Lerla lir sa. (tronpet sone)  
ANONSER  
(li pe lir)  “Nenport ki dimoun ki anvi vinn delavan pou akiz Edmon, sw adizan Erl Gloster, ki li enn tret, li lib 
pou paret ler tronpet soufle trwaziem fwa. Li servi so kouraz pou def ann li. (premie tronpet) Deziem fwa! 
(deziem tronpet) Trwaziem fra! (trwaziem tronpet)  
(enn tronpet reponn) (Edgar rantre. Li arme. Enn tronpeti s divan li) ” 
ALBANI  
Dimann li ki li'le; kifer li la,  
Kifer li finn reponn trwaziem tronpet.  
ANONSER  
Kisannla ou?  Ki ou nom? Ki ou ran?  
Kifer ou finn reponn trwaziem tronpet?  
EDGAR  
Mo'nn perdi tou dan lagel traizon,  
Dan pwazon serpan. Mo osi nob ki  
Adverser  ki mo finn vinn pou konbat.  
ALBANI  
Kouma li apele?  
EDGAR  
Li dir li apel Edmon Erl Gloster.  
EDMON  
Mwa sa! Ki to'ena pou dir?  
EDGAR  
  Tir lepe!  
Si mo finn ofans enn leker vayan,  
Servi to lepe pou reklam zistis.  
Mwa mo finn pare! (li tir so lepe)  Get bien m o lepe!  
Li senbol mo loner e mo lafwa.  
Ala mo dir twa; malgre to lafors,  
Zenes, enportans, viktwar ek fortinn,  
Les mo repete: to enn enfidel,  
Enn tret; to'nn trair to frer, to papa;  
To finn konplote kont sa gran prens la;  
Depi to seve ziska lapousier  
105 
 Anba lipie to transpir traizon.  
Nek dir 'non' e mo lepe pou prouve  
Ki to leker kasiet enn sal manter.  
EDMON  
Dapre konvansion, li mo drwa dimann  
Twa ki to nom, ki to vremem ete  
Me to laparans, to manier koze  
Anons disan nob. Pa perdi letan!  
Se twa ki enn tret; e nn verminn, salte!  
Mo parol zis rifle lor to armir;  
Mo lepe pou plant zot dan to leker.  
Soufle tronpet!  
(tronpet. Zot lager. Edmon tonbe. Edgar avanse pou touy li)  
ALBANI  
 Pa fer sa! Pa touy li!  
GONERIL  
Gloster, mo Gloster, to finn may dan lak!  
To ti bien kapav refiz krwaz lepe  
Ar enn enkoni. To pa finn tonbe;  
Bannla finn zwe fawl!  
ALBANI  
 Ou, ferm ou labous!  
Sinon, ar sa papie la, mo ferm li.  
(ar Edgar)  Non, pa fer sa! (ar Goneril)  Malang depas malang!  
Lir to konfesion! Pa sey desire!  
Li kler to rekonet to  krim. Pa vre!  
GONERIL  
Krim? Mwa ki fer lalwa isi. Pa twa!  
ALBANI  
Mons! (ar Edmon)  To konn sa?  
EDMON  
Pa dimann mwa nanye. (Goneril sorti)  
ALBANI  
Swiv li. Li dezespere. Kontrol li. (premie ofisie sorti)  
EDMON  
Seki ou'nn akiz mwa, mo'nn fer pli pir;  
Letan po u dir zot. Tousa lepase.  
Mwa'si! Me dir mwa, twa kisannla twa?  
Si to zanfan nob, mo pou pardonn twa.  
EDGAR  
Pardon enportan. Mwa mo pa mwen nob  
Ki twa, Edmon. Parski plis, fot pli grav.  
Mo apel Edgar, garson to papa.  
Bondie servi nou jos pou pini nou;  
Li'nn  fer enn zanfan dan zwisans fernwar;  
Rezilta aster, li pe viv dan nwar.  
EDMO N 
To ena rezon, larou finn tourn net;  
Mo prop pwazon finn fini mo lavi.  
 
106 
 ALBANI  
To laparans ti anons granderdam;  
Les mo akeyir twa dan mo leker.  
Bondie pini mwa si mo ti ena  
Move pa nse lor twa ek to papa.  
EDGAR  
Mo bon Prens, pa bizen ou dir mwa sa!  
ALBANI  
Kot ou ti kasiet? Kouma ou'nn kone  
Mizer ou papa?  
EDGAR  
Mo finn okip li. Difisil Segner,  
Pou rakont soufrans. Mo leker kase!  
Ler lalwa ti proklam mwa orlalwa  
Lamor kol ar mo talon, pa larg mwa  
- Anvi viv sitan for, prefer fer fas  
Terer lamor vennkat lor vennkat ki  
Tengn tou ale – mo'nn degize kouma  
Mandian -fou ki mem lisien meprize;  
Zwenn mo papa, so de lizie ansan,  
Pe mars dan nwar; mwa mo'nn vinn so lizie,  
Swagn li, okip li, e kons ol li me  
Zame mo'nn dir li ki mwa mo ete  
Ziska talerla, avan vinn isi, 
Dimann li beni mwa, zame kone  
Ki kapav arive, kapav tonbe,  
Rakont li nou zistwar; so leker feb  
Pa kapav tini; lazwa ek tristes  
Anbrase, ferm so lizie souriyan.  
EDMON  
Ou zistwar, Edgar, finn tous mo leker  
E fer mwa anvi fer enn ti dibien.  
Me kontinie s eki ou'ena pou dir ...  
ALBANI  
Si ankor zistwar tris, tini -tini; 
Mo onte tansion gargoulet kase.  
EDGAR  
Zistwar enn lasagren deza tro dir;  
Si azout enn lot, mo pou depas born.  
Ler mo leker gro  pre pou eklate,  
Enn dimoun rantre ki ti deza trouv  
Mwa avan kouma  enn mandian -pagla  
E ler li konpran kisannla mo'ete,  
Li may mo likou, kriye so douler  
Sitan for ki lesiel lao tranble;  
Trap kadav mo papa; rakont zistwar  
Martir Lerwa Lir; so sagren grandi  
Telman vit, telman for, ki mo ti kwar  
So leker pou'arete. Malsans lerla  
Deziem tronpet sone. Bizen kit li.  
107 
 ALBANI  
Kisannla sa?  
EDGAR  
 Kent, Segner, ki Lerwa  
Ti bani; li ti ofer so servis  
So lerwa ennmi; axepte seki  
Esklav ti pou refiz fer.  
(enn nob rantre ar enn kanif kouver ar disan dan lame)  
NOB  
   Osekour!  
Aled! Osekour!  
EDGAR  
  Ki kalite led?  
ALBANI  
Koze, Sir!  
EDGAR  
 Kifer disan lor kanif?  
NOB  
Ankor so! So leker! Ayo, li'nn mor!  
ALBANI  
Mor? Kisannla? Koze, Sir!  
NOB  
  Ou madam!  
Segner, ou madam! So ser ' si finn mor,  
Anpwazone par so prop ser. Masak!  
EDMON  
Mwa ki ti pas bag ar toule -de ser;  
Soude dan lamor! Toule -trwa!  
EDGAR  
   Kent sa! (Kent rantre)  
ALBANI  
Amenn zot lekor la. Mor ousa vivan. (Nob la sorti)  
Zizman lesiel ki fer nou tou gagn per  
Pa fer nou pitie. (ar Kent)  Kent, vremem ou sa?  
Move moman. Enpo sib akey ou  
Kouma ti dwatet.  
KENT  
  Mo finn zis vini  
Pou dir mo lerwa, mo met ek Segner,  
Bonswar ek adie. Eski li pa la?  
ALBANI  
Nou'nn bliye seki bien plis enportan.  
Edmon, dir kot lerwa, kot Kordelia?  
(serviter amenn kadav Goneril ek Regann lor lasenn)  
Get sa masak la , Kent!  
KENT  
  Ki'nn arive?  
EDMON  
Lamour pou Edmon fer enn touy lotla;  
Apre swiside.  
108 
 ALBANI  
  Kouver zot figir!  
EDMON  
Mo bien pre pou mor me avan mo'le  
Fer enn bon kixoz. Lor vites avoy  
Kikenn dan sato. Mo'nn donn enstrixion  
Pou fer touy Lerwa Lir ek Kordelia.  
Pa perdi letan!  
ALBANI  
  Galoupe, ale!  
EDGAR  
Kisannla Segner  
Finn gagn enstrixion? Kouma pou'aret li?  
EDMON  
Bien panse! (ar deziem ofisie)  Ala, pran sa lepe la,  
Donn li Kapitenn ansarz . 
EDGAR  
Pa perdi letan! (deziem ofisie sorti)  
EDM ON 
Goneril ek mwa nou finn donn li lord  
Pou pandi Kordelia dan so selil,  
Lerla raporte ki dan dezespwar  
Li finn swiside.  
ALBANI  
  Lesiel protez li!  
Amenn Edmon andan. (serviter sarye Edmon, sorti)  
(Lir, ar K ordelia dan so lebra, rantre; deziem ofisie ek le zot swiv li)  
LIR 
Irle plore! O dimoun leker ros!  
Si mo ti'ena zot lizie, zot lagorz  
Mo ti pou krak lesiel so gran plafon.  
Mo tifi finn ale; li finn ale;  
Li pa pou retourne. Gete zotmem!  
Mo konn diferans ant mor ek vivan;  
Peyna lavi la. Pret mwa enn laglas.  
Si enn ti bie tas sa laglas la  
Ena lavi me ...  
KENT  
  Samem nou desten?  
EDGAR  
Plito lafendimonn!  
ALBANI  
  Tonbe, kraze!  
LIR 
Plim la finn bouze. Li vivan. Efas  
Tou larm ki mo finn plore.  
KENT  
  Mo bon met!  
LIR 
Pa deranz mwa.  
109 
 EDGAR  
  Mazeste, Erl Kent sa!  
LIR 
Maledixion lor zot! Tret! Asasen!  
Tou parey! Ti kapav sap li. Tro tar!  
Kordelia fifi, pa ale. Reste!  
Ki to pe dir, gate? So lavwa dous!  
Bon, trankil – enn model dan lavwa fam.  
Mo finn touy sovaz ki finn p andi twa.  
DEZIEM OFISIE  
Vremem sa Segner.  
LIR 
  Vre pa vre zennom?  
Lontan, mo lepe ti pou rakle li;  
Mo vie aster. Laz zwe nou move tour.  
Mo konn ou? Lizie pa tro bon; mo kwar ...  
KENT  
Si Lasans kontan ek air de zans  
Sakenn pe get lotla la.  
LIR 
  Mo trouv s om. 
Koumadir Kent sa!  
KENT  
  Momem  Mazeste!  
Ou serviter, Sir. Kot Kayous ete?  
LIR 
Kayous! Sa ki ti enn bon dimoun sa!  
Li pa tike li. Malsans, li'nn kaykoun.  
KENT  
Me non, mo Segner, Kayous, momem sa.  
LIR 
Taler nou get sa.  
KENT  
Depi koumansman ou adversite  
Mo ti la, koste ar ou.  
LIR 
  Ou tro bon!  
KENT  
Pa bon ditou. Partou nwar, tris, trazik.  
Ou de gran tifi finn komet krim nwar,  
Finn mor dan dezespwar.  
LIR 
  Mo'si mo kwar.  
ALBANI  
Li dan enn lot lemonn. Li enn pert -tan 
Koz realite.  
EDGAR  
  Bizen pran pasians. (enn mesaze rantre)  
MESAZE  
Edmon finn mor, Segner.  
110 
 ALBANI  
  Enn bagatel sa!  
Ekout mwa zot tou, ala desizion  
Ki nou finn pran: Dabor, nou pou fer tou  
Pou swagn nou lerwa; answit rann li tou:  
Dibien, lotorite, pouvwar total.  
(ar Edgar ek Kent)  Pou rann zot de zot later ek zot tit 
E anplis dapre merit. Tou dimoun  
Pou gagne dapre merit: rekonpans  
Ou pinision. Ayo, get sa douk la!  
LIR 
Zot finn touy mo koko. Peyna lavi.  
Lisien, seval, lera ena lavi  
Twa non. Zame to pa pou revini,  
Zame, zame, zame, zame, zame.  
Rann mwa enn servis, l arg sa bouton la.  
Mersi! Eh get li; get so lalev do!  
Gete; ayo, gete! (li mor)  
EDGAR  
  Li feb; Segner!  
KENT  
Leker, arete! Aret bate do!  
EDGAR  
Mo Segner!  
KENT  
 Pa anpes so nam ale.  
Li pou deteste seki rod gard li  
Lor latab tortir ankor p li lontan.  
EDGAR  
Li'nn kit nou Segner!  
KENT  
  Veritab mirak  
Li finn kapav viv tou sa letan la!  
Li ti ansirsi.  
ALBANI  
Amenn lekor andan. Dey zeneral  
Samem lor program. (ar Kent ek Edgar ) Mo de bon size,  
Pran renn pouvwar e redres sosiete.  
KENT  
Biento mo pe fer enn bie n long vwayaz;  
Mo met bizen mwa, li'nn avoy mesaz.  
EDGAR  
Anou sarye pwa peryod difisil;  
Koz koze senser, pa fer ridikil.  
Bann pli vie konn plis; aster bann zennzan  
Pou konn mwens mister, pou viv mwens lontan.  
(Zot tou sorti dan enn mars fineb)  (NOVAM 2006 ) 
RIDO FINAL  
  
111 
 RETOURN KONTENI/ BACK TO CONTENTS  
TABISMAN LIR  
OU "FODE PERDI POU GAGNE"  
DEV VIRAHSAWMY  
©ICJM  
 
TABLO 1  
Anba enn pie boukie banane. Saler lete pe dir: "Mwa ki la!". Dammarro ek Kaspalto, de personaz istorik dan 
bitasion (koumsamem apel bann vilaz  ki finn pouse otour Tabisman Lir) pe asize sakenn lor so ros prefere. Ni 
fey, ni petal pa pe bouze. Koumadir tou finn tas dan doldrom, enn trans letan bouz fix. Tanzantan Kaspalto 
mas so lipie, bese pou get so ledwa lipie.  
DAMMARRO  
To'nn tann dernie nouv el?  
KASPALTO  
Mo pa vey zafer lezot. Mo konn zis mo zafer.  
DAMMARRO  
Li nou devwar vey zafer nou prosen. Man is a social animal.  
KASPALTO  
Koz langaz dimoun do ta!  
DAMMARRO  
Be ki langaz mo'nn koze?  
KASPALTO  
Potis.  
DAMMARRO  
Ki potis?  
KASPALTO  
Potis zasar.  
DAMMARRO  
Be ki zasar, latet to fami?  
KASPALTO  
Zasar mang.  
DAMMARRO  
Zasar mang? Be ki mang, foutou?  
KASPALTO  
Mang lakord babou.  
DAMMARRO  
Babou, babou, babou! Pe dimann twa ki lakord?  
KASPALTO  
Lakord pandi.  
DAMMARRO  
Pou kisannla?  
KASPALTO  
Pou twa. ... Pou mwa. ... Pou tou bann nenport kouma nou.  
DAMMARRO  
Nou nenport, nou?  
 
112 
 KASPALTO  
Plis ki nenport.  
DAMMARRO  
Kifer?  
KASPALTO  
Kifer? Kifer? Kifer? Parski. Parski. Parski. ... Bourzwa la pran desizion e twa to la pou asiz lor ros po u fer 
palab. Fer ler. Ala kifer!  
DAMMARRO  
Kaspalto, to pe fer be zer la. To bwar, to gagn egrer lestoma akoz diven bilenbi. E ki to fer? To vinn tir lay ar 
mwa.  
KASPALTO  
Dammarro, tais twa. Kan to koze to prouve ki Bondie parfwa fer erer.  
DAMMARRO  
Blasfem!  
KASPALTO  
Be wi ta! Li'nn fer gopia gran kouma twa e boutey piti -piti. Li ti bizen fer twa groser enn fiol. Lerla to ti pou 
vinn enn ti gopia, groser enn fiol.  
DAMMARRO  
Twa sef boutey ki koz koumsa?  
KASPALTO  
To konn bien. Mwa mo enn king dan b outey. Samazeste La rak Premie. Mo'le to fer reverans divan mo 
prezans. (Li tir enn tay zong.) ... Mo kwar mo bizen aprann mars lor mo lame.  
DAMMARRO  
Mars lor lame? Kifer?  
KASPALTO  
Mo lipie finn modi. Mo zong lipie finn vinn kouma grif; mo ena krapros . .. kor dan mo ti le dwa, klos par 
anba. ... Mo papa pa ti konn tousa. So semel ti natirel. Zame li ti met soulie. ... Swadizan sivilize. Lergete mo 
zis salisan ... pa salisan ... kouma dir sa? samem ... koumadir feb -feb, lakagn, bisagn ...  
DAMMARRO  
Frazil ? Sansib? Frel?  
KASPALTO  
Samem! Frel -frel. Flas, las! Koumadir enn larou ki ena fit. ... Mo vant gro, pa kapav verse pou koup mo zong 
lipie. To pa'le koup sa pou mwa.  
DAMMARRO  
Mwa Dammarro, fils de son père, koup zong enn gonaz. Ena so zans ki bondie f inn kre pou fer sa kalite 
louvraz la.  
KASPALTO  
Matenva! To kwar dan kars aster. ... Be ki to pou fer ler mo dir twa seki mo ena pou dir twa?  
DAMMARRO  
Ki to ena pou dir mwa ki mo pa deza kone?  
KASPALTO  
Trap bien to ros. Tansion to tonbe. ... Pare? Ray to! Go, go, go! (Silans. ...)   
DAMMARRO  
Ki arive? To fizib finn sote?  
KASPALTO  
Pare?  
DAMMARRO  
Pare, rayto, go, go, go ...  
KASPALTO  
Radika pe vinn res ar nou.  
113 
 DAMMARRO  
Pare, rayto, go, go, go.  
KASPALTO  
Radika pe vinn RES ar nou.  
DAMMARRO  
Pare, ray ... Ki to pe dir? To latet pa bon?  
KASPALTO  
To latet pa bon.  
DAMMARRO  
Isi se teritwar zom. Taler to pou gagn revolision lor to latet. Tou bann klosar pou fer lagrev. Latet pa bon 
matlo.  
KASPALTO  
Pa tomem ki kontan dir ki zom ek fam bizen eg al?  
DAMMARRO  
Dan lakaz. ... Pa anba pon, amba pie. Dan danbwa.  
KASPALTO  
Dan danbwa ki ena dibwa! ... Mo kone to bien kontan Radika. Kifer to pa'le li vinn res ar nou?  
DAMMARRO  
Pa pou ena ase mas pou de.  
KASPALTO  
(Silans.)  
DAMMARRO  
Gete Kaspalto, nou'nn  swazir liberte; nou'nn ranz nou nik kot bon dimoun pa frekante. Aster to'le fer nou 
nik vinn kouma yer. Efase, refer?  
KASPALTO  
Korek sa!  
DAMMARRO  
Aret fer lagel.  
KASPALTO  
Korek sa! ... Fer so foutou!  
DAMMARRO  
Enn fey pa bouze.  Petal flanbwayan kol  lor pie.  
KASPALTO  
Priye Bondie labriz pa soufle ... sankwa dife lor nou. Alala!  
Enn ti labriz koumans soufle. Detrwa petal rouz grene. Labriz vinn pli for. Petal rouz vinn gri, vinn nwar. 
Kaspalto ek Dammarro atas mouswar lor nene ek labous. Enn pake d imoun (fam, zom, zanfan) galoupe 
travers lasenn. Zot tou finn swa atas mouswar lor nene, swa met mask.  
DAMMARRO  
Nou bizen tir. Sinon lasann tabisman pou touf nou.  
KASPALTO  
Be Radika? Ki nou fer?  
DAMMARRO  
Pa kapav abandonn dimoun dan garrbarr.  
Labriz  finn vinn ankor pli for e enn niaz nwar epe finn anvlop tabisman. Blakaout.  
TABLO 2  
Lalimier realime. Dan rezidans prensie Komandan Lir. Laport, lafnet bien ferme; rido bien tire. Lir pe koz ar 
so trwa tifi, G oneril, Regann ek Kordelia.So de zann rantre. Zot abiye kouma saser, zot fizi anbandoulier. 
Risar li mari Goneril e Edmon li mari Regann. Klerman de zann la pa dakor ar seki zot kwar zot finn tande ler 
zot rantre.  
 
114 
 RISAR  
Pa dakor Komandan! Kouma divan kalm e tou revinn normal. Personn pa plengne. Finn fini abitie. ... Les 
roulman deroule kouma abitie.  
EDMON  
Pa ekout dimoun plengne. Zot memwar kourt. Nek donn zot enpe maja, fer zot bouz waya. Dir ou lerla bel 
tamasa. Tou rant dan lord.  
LIR  
Mo pe dir sa ba nn zanfan la ki finn ariv ler pou mo tir fardo  lor mo zepol. Pa fasil sa, okip enn tabisman. 
Arpanter finn diviz tabisman antrwa parti egal. Egal pou egal. Pa enn seve anplis ousa anmwens. Aster bann 
zanfan pou dirize pandan ki mwa mo zwir mo vieyes. ... N ormal ki toulemwa mo al res kot enn zanfan. Ki  zot 
dir?  
RISAR EK GONERIL  
(zot sant ade vwa)  
Normal Komandan. Nou panse ki ou ti bizen sanz lakaz toulezan. Enn mwa tro tigit pou plezir ki ou prezans 
done. Nou propoz enn -an.  
EDMON EK REGANN  
(zot sant ade vwa)  
Enn-an? Aret badine! Pa mwens ki senk -an. Nou propoz senk -an.  
LIR  
Bann bon zanfan! Bon die beni zot. Mo pa pou viv sa kantite letan la. Mo finn desid lor enn mwa. Mo pa pou 
aksepte okenn sanzman. Kan mo dir enn mwa se enn mwa. ... Me ena kikenn ki pa finn koze. Ki mo gate 
pouri ena pou dir? Mo Kordelia siro -siro-siro.  
KORDELIA  
(Silans  ....)  
LIR  
Kordelia, beti, to finn vinn goungi? Koze pou to merit enn tier plis meyer. ... Koze Kordelia. ... Ki to ena pou 
dir?  
KORDELIA  
(Silans ...)  
LIR  
Kordelia, mo donn twa lord koze. Ki to ena pou dir?   
KORDELIA  
Nanye.  
LIR  
Nanye?  
KORDELIA  
Nanye.  
LIR  
Lalang peyna lezo. Reflesi Kordelia. Met nanye ar nanye gagn nanye; miltipliye ar nanye donn nanye; 
azoute, retire, divize donn nanye mem. Ki to ena pou dir? Reflesi bien avan to koze. Ki ... to ... e na ... pou ... 
dir?  
KORDELIA  
Nanye.  
LIR  
Pran nanye. Mo donn twa nanye. To merit nanye. ... Apartir zordi to mwens ki nanye ditou. Kaka ena plis 
valer ki twa. Kaka enn fertilizan ... Twa to nanye, plis kaka ki kaka. Apel arpanter. Bizen diviz mo tabisma n 
ande.  
LAVWA  
Pa fer sa Lir! Tansion to regrete!  
LIR  
Komandan Lir zame regrete.  
115 
 KORDELIA  
Papa, to ena problem?  
RISAR, GONERIL, EDMON EK REGANN  
(zot sant akat vwa)  
Sal ipokrit!  
Pa fer sanblan, fer vadire  
Dan leker ros ena dilo.  
Nimakarram!  
To finn ase fer li soufer;  
Aster pa rod zwe rol granker.  
Nou papa dou!  
Nou papa dou!  
KORDELIA  
Paps, kifer to tris?  
LIR  
Twa, pa koze. Mo zorey ankoler refiz tann twa. Serpan!  
KORDELIA  
Donn mwa dr wa Komandan, koz ar twa enn dernie fwa.  
LIR  
Dernie fwa! Dernie , dernie fwa. Koze! San detour, san fer ler.  
KORDELIA  
To rapel Komandan, mo ti dir twa ki tabisman dan pens ...  
RISAR, GONERIL, EDMON EK REGANN  
(zot sant akat vwa)  
Ki li pe radote?  
So latet pa bon.  
Tabisman dan pens?  
Ha! Ha! Ha! Ha! Ha! Ha!  
Trap vant nou riye.  
Profi pe monte,  
Dividenn epe;  
Ki gonaz li dir?  
Tabisman dan pens.  
Ha! Ha! Ha! Ha! Ha! Ha!  
LIR  
Mo kat zoli zanfan  
Les li koz -koz-koze.  
Samem so terminis. ... Koze serpan!  
KORDELIA  
Ar to permision mo finn al andeor Grannkaz pou gete ki pe pase.  Seki mo finn trouve, pa zoli -zoli. Mo ti dir 
twa. ... Profi for; dividenn for me partou -partou dimoun mizer. Dilo finn koumans manke; letan finn vinn 
toke; kan letan lapli vini, soley dir mwa ki la; kan letan soley neseser pou fri gagn matirite, ala debor dman 
partou. Lespri finn vinn kokom Komandan. Lasemine lizinn pe ponp pwazon dan ler; karo pe aroz larivier ar 
pwazon; larivier anpwazone pe touy lagon ...  
RISAR, GONERIL, EDMON EK REGANN  
(zot sant akat vwa)  
Giji-giji, giji -giji, alala bel -bel teori!  
Giji-giji, giji -giji, alala bel -bel teori!  
Giji-giji, giji -giji, alala bel -bel teori!  
Giji-giji, giji -giji, alala bel -bel teori!  
116 
 Manti tousa! Manti!  
KORDELIA  
Nou kapav aret tousa Komandan. Bizen fer li. Pa gagn drwa touy travay Bondie. Nou pe pers trou dan lesiel, 
kabos larkansiel; pwason pe korde lor disab; zwazo pe perdi tou zot plim; seni nepli pe vinn papiyon ... Dan 
balizaz tabisman nou zanfan p e plore ... malad ... fen. Kapav aret tousa Komandan.  
GONERIL  
Komandan Lir! Les mwa, to gran tifi, to premie  zanfan, dir twa ki vremem pe pase. Kordelia ena enn 
pwenter. Zot finn fer pak avan karem. Pwenter la ki sarye pwazon. Li finn anpwazonn Kordelia so lespri ek 
so ... lekor. ... Dir papa Kordelia: eski wi ou non to seropozitif. ... Pa zwe sove. Poz to lame lor Labib. Koze! 
Dir laverite.  
KORDELIA  
Ki sa vinn fer dan seki mo ti pe dir?  
REGANN  
Foul relevent. Li montre to veritab vizaz ipokrik. To zwe sent divan lizie papa pou tronp li. Lergete to vang -
vang. Enn laryaz. Goneril ek mwa nou finn swiv koutim. Gra n dimoun finn deside, finn swazir. Nou finn gard 
loner fami. Nou pa koz bel -bel koze pou kasiet pianter anba -anba. Pianter lili malsen.  
RISAR EK EDMON  
(zot sant ade vwa)  
Komandan, ou pretan zann ...  
LIR  
Pretan zann? Sa zame!  
RISAR EK EDMON  
(zot sant ade vwa)  
Samem, galan ou ti tifi  
Pe met choula ar travayer,  
Fer madam lager ar mari,  
Zelev kritik so profeser,  
Fer sakristen pran plas Monper,  
Ou pretan zann ...  
LIR  
Pretan zann? Sa zame!  
RISAR EK EDMON  
(zot sant ade vwa)  
Samem, galan ou ti tifi  
Sem z izani, sem lapipi,  
Ar laservel fer satini,  
Brouye lespri bann ti lespri,  
Plant sibversion dan tabisman,  
Ou pretan zan.  
LIR  
Pretan  zann? Sa zame!  
GONERIL EK REGANN  
(zot sant ade vwa)  
Eh papa, ayo papa!  
Ou ti tifi, ou ti Luxmi  
Finn met malang kot sanbran i, 
Gard parrsadi dan lekiri ...  
Loner fami pe santi pi ...  
Ou ti Luxmi ...  
 
117 
  
LIR  
Pa Luxmi me serpan! ... Kordelia, reponn! To seropozitif? Reponn foutou!  
KORDELIA  
Wi, mo seropozitif. Enn swar mwa ek mo bieneme nou ti fer neglizans ... pa ti pran prekos ion ...  
LIR  
To trouve ki to finn fer. Dan nou site barikade, kadnase, barble, kon trole par elektronik nou bien prop, nou 
proteze. To finn al andeor. Salte deor finn polie twa. To plas nepli isi.  
KORDELIA  
Depi lontan mo plas nepli isi. Mo plas laba ar T i-Rajou, Baldeo, Maniel ek Bay Abou.  
LIR  
Tou sa galan la to'ena?  
RISAR, GONERIL, REGANN EK EDMON  
(Zot sant akat vwa)  
Dan so kafe peyna triyaz;  
Limem larenn laryaz.  
Dan so kafe peyna triyaz;  
Limem larenn laryaz.  
Dan so kafe peyna triyaz;  
Limem larenn la ryaz. ...  
KORDELIA  
Mo pa ena galan. Mo ena enn bieneme ek boukou k amarad. Mo bieneme apel Mathikenamak me nou tou 
apel li Jaysee, so nom gate. Nou viv lavi okler. Nou pa bizen barikad, kadna ousa barble.  
LIR  
Move serpan. To pa rekonesan mo finn donn tw a lavi? Nimakarram! Ale, pran to pake ale. Fonn depi isi. Mo 
bani e modi twa. Al viv an -ekzil.  
KORDELIA  
Non, to pa pe bani mwa. Mo pe retourn mo vre lakaz kot lamour pa enn lakok san pistas. Isi ki mo ti an -
ekzil. Papa, kot balizaz e lot kote balizaz e na difikilte, mo dakor, me ena osi plis lamour ek liberte. Isi, nou 
finn vinn prizonie nou prop fortinn. ...  Mo pe ale san regre. Goneril, Regann pa less papa soufer.  
RISAR, GONERIL, REGANN EK EDMON  
(Zot sant akat vwa)  
Get so lagel do!  
Al donn konsey zan s kouma twa  
Viv dan pese.  
To pa trouve koler bondie  
Finn modi twa. Ale! Ale!  
Pey to pese.  
(Kordelia sorti)  
LIR  
Bann bon zanfan,  
Aster finn ler pou nou met lord,  
Efas diskord, organize,  
Nek get divan, pa get deryer.  
Tabisman Lir, tabisman Lir  
Pou prospere , pou fer profi  
Parski, parski enn tabisman  
Aster vinn de. Miltipliye!  
Bann bon zanfan ...  
... Malsans ... M iltipliye, miltipliye!  
118 
 TABLO 3  
Dan biro Minis Anvironnman. Minis pe koz ar so sekreter permanan, enn fam anviron senkant -an. Tou 
dimoun apel li Mamz el Marie.  
MINIS  
Ena bidze. Pa per pou depanse. Nou bizen fer pei vinn enn zarden. Plant fler partou; anlev  plastik. Fer lizie 
gidji -gidji. Dimoun kontan. Eleksion pe vini. Dan tou kwen fer met lanpader; ras lerb, met fler. Bare ar 
balistrad, met ban dibw a for -for; fer lavil vinn lakanpagn. Met for -for ekzotik, ristik. Samem elekter kontan. 
Donn li ki li 'le.  
MAMZEL MARIE  
Dakor Misie Minis. ... Nou ena osi pou sign Lakor Sirvi.  
MINIS  
Lakor Sirvi? Mo pa rapel. Rifres mo memwar, Mamzel Marie.  
MAMZEL MAR IE  
Apre dernie katastof ki ti tom lor nou ...  
MINIS  
Katastrof natirel?  
MAMZEL MARIE  
Pa vreman. ... Tou bann siyantis finn tom dakor pou dir ki nou ki responsab parski ...  
MINIS  
Nou responsab?  
MAMZEL MARIE  
Anfen, wi. Manier nou pe servi resours. No u pe tro bouskil lanatir.  
MINIS  
Okontrer, nou pe fer lanatir vinn pli zoli. Bann siyant is zot latet pa bon. Zot lir tro boukou liv.  
MAMZEL MARIE  
Misie Minis, nou ti donn nou parol pou sign sa lakor la. Rapel ti ena enn manifestasion mons pou proteste 
kont degradasion ekolozik apre ki enn niaz nwar imans ti fer lizour vinn aswar. Lasann ti kouver partou. 
Boukou zanfan ek vie ti mor. ...  
MINIS  
Nou ti les panik vwal nou vizion. ... Sitiasion nepli parey.  
MAMZEL MARIE  
Nepli parey?  
MINIS  
Komandan Lir f inn abdike. Aster Risar ek Edmon ki finn pran labar. Sitiasion nepli parey.  
MAMZEL MARI E  
Mo pa konpran. Tou finn res parey kouma avan. Zis pilot ki finn sanze.  
MINIS  
Pa dir sa Mamzel Marie. Ena de fam dan kokpit. Goneril ek Regann. ... Premie Minis fin n konsey mwa tini -
tini. Li pe konsilte bann administrater Rigann -Gomon regilierman.  
MAMZ EL MARIE  
Rigomon ...?  
MINIS  
Rigann -Gomon. Risar, Regann, Goneril, Edmon. Enn pwisan holding ki kontrol pei ek kontinan. Bizen res 
bien ar zot, Mamzel Marie. Pa kapa v depler zot.  
MAMZEL MARIE  
Bann lagazet pou tir lor nou.  
MINIS  
Pa per ou. Zot finn aste 51% aksion dan tou lagazet, radio ek televizion. Piblik pou tann zis seki bizen tande.  
MAMZEL MARIE  
Bann ONG, bann sendika?  
119 
 MINIS  
Les sa dan nou lame. Ou nek fe r seki mo dir. Plant fler e organiz jalsa.  
MAMZEL MARIE  
Samem tou, Misie Minis?  
MINIS  
Samem tou.  
TABLO 4  
Mem plas ki premie tablo. Pie boukie banane touni, apart detrwa tas ver tann parsi -parla. Trwa dimoun, 
Kaspalto, Dammarro ek Radika, sakenn lor so ros. 
DAMMARRO  
To'nn tann dernie nouvel?  
KASPALTO  
Radika ansent?  
DAMMARRO  
Kouma to kone?  
KASPALTO  
Pa dir mw a!  
DAMMARRO  
Ki zafer?  
KASPALTO  
Radika ansent.  
DAMMARRO  
Ki to kwar mo dilo tro kler?  
RADIKA  
Manti! Pa li sa, twa sa.  
KASPALTO  
Mwa?  
DAMMARRO  
Eta koson!  
KASPALTO  
Manti, pa mwa sa.  
RADIKA  
To'nn krake, Kaspalto.  
KASPALTO  
Eh! Pa bon zwe koumsa. Kapav fer mo leker arete.  
RADIKA  
Bon! Pou bizen trouv enn plas pou baba la ne. Li pa kapav ne anba pon. Ni anba pie boukie banane. Ale mo 
de zom, bouze sa waya la.  
DAMMARRO  
Bez sa dalon!  
KASPALTO  
Bez sa dalon!  
Enn siklis lor s o bisiklet touteren rantre. Li bien ekipe (elmet, seviyer, zenouyer, protez koud; lor so portbagaz 
ena enn laptop; lor so leren enn mobayl ...). Ler li ariv divan no u trwa kamarad lor ros, so mobayl sone. Li 
aret sek, met so bisiklet lor stenn e koumans ko ze lor so mobayl. Li apel Nomad Zordi.  
NOMAD ZORDI  
Wi, momem sa. Wi, Nomad. Wi koko, Nomad Zordi. Mo lavwa drol? Kikfwa enterferans. ... Mo anplen dan 
Lapropriyete  Rigann -Gomon, korporasion miltinasional ... Wi taler mo pou poste tou lenformasion ki mo 
ena lor sayt www.soufletronpet. ... To'le vinn zwenn mwa? Kouma to pou fer? Kisannla pou okip nou baba? 
120 
 ... To mama ek to papa? ... Zot dakor? ... Non, mo pa kont. .. . Donn mwa enpe letan pou mo organiz sa. ... 
Mo pou repran kontak. ... Mo'si mo kontan twa.  Salam koko.  
(Li get otour li. Li remark nou trwa kamarad lor zot ros.)  
Bonzour! Zot res isi?  
KASPALTO  
Non, nou pa res isi. Nou pe zis asiz isi Misie ... Misie?  
NOMAD ZORDI  
Nomad. ... Nomad Zordi.  
DAMMARRO  
Pa Yer, pa Dime?  
NOMAD ZORDI  
Non. ... Zordi.  
RADIKA  
Pa pran zot kont misie Zordi. De manzer krann sa. ... Vinn asiz la. Ena ros pou tou dimoun.  
NOMAD ZORDI  
Mamzel ...  
RADIKA  
Apel mwa Radika. Misie Zo rdi ...  
NOMAD ZORDI  
Nomad.  
RADIKA  
Hen!  
NOMAD ZORDI  
Mo apel Nomad. Nomad .. . Nomad Zordi. Mo sort dan fami Zordi.  
(Li pran so laptop, al asiz lor enn ros koste ar Radika. )  
RADIKA  
Ki ete sa?  
NOMAD ZORDI  
Enn laptop.  
RADIKA  
Han! ... Laptop. Ki ...  Ki fer ar sa? To kone twa Dammarro? Twa Kaspalto?  
NOMAD ZORDI  
Kaspalto ... Da mmarro? Zotmem mo ti pe rode.  
DAMMARRO EK KASPALTO  
Ou konn nou?  
NOMAD ZORDI  
Jaysee finn dir mwa ... Anba pie boukie banane ... Zot pou montre mwa sime pou al kot li.  
RADIK A  
Nou Jaysee? Bieneme Kordelia?  
NOMAD ZORDI  
Wi.  
RADIKA  
Vinn ar mwa. Mo amenn ou.  
NOMAD ZORDI  
Pa deswit. Mo ena pou met enpe nouvo data lor www.soufletronpet. ... Mo kapav vinn asiz kot zot? Pa pou 
deranz zot?  
KASPALTO  
No problem.  
DAMMARRO  
Nomad,  kouma ou konn Jaysee ek Kordelia?  
121 
 NOMAD ZORDI  
Kordelia, Jaysee, mwa ... kouma nou ena dimoun par milie ki pe anpes miltinasional kouma Rigann -Gomon 
menas lavi e kraz travay Bondie. ... Kordelia ek Jaysee finn dimann nou tou groupe isi dan ansien Tabisma n 
Lir kot garrbarr la finn fini vinn maha. Depi partou bann militan lamour pe pedale for -for pou vin n isi. Enn 
bisiklet, enn portab, enn laptop ek enn sit enternet permet nou trap lame atraver lemonn.  
RADIKA  
Mari sa!  
(Nomad Zordi vinn asiz kot zot ar so laptop. Li enstal so lekipman e koumans avoy so mesaz. Amizir li tip so 
mesaz, mesaz la pas par enn sentetizer lavwa. ) 
SENTETIZER LAVWA  
"Tabisman Lir. Nivo polision: 8 lor lesel Soufle Tronpet (maximem 12). Kontrol finansie ek administratif: 
Rigann -Gomon li enn miltinasional siper -pwisan avek kontrol mazoriter dan 50 pli gran korporasion lor 
planet. De dirizan prisipal se Risar ek Edmon ki manej fortinn Goneril ek Regann.  
Depi enpe letan pa pe gagn nouvel Komandan Lir. Ena panse ki li regrete ki dan enn mo man koler li ti 
dezerit so tifi Kordelia. Ena lezot ki prefer panse ki li pa tro bien.  
Mo pe al zwen n Kordelia ek Jaysee ki, kouma zot kone, zot kordinater komite Militan Lamour pou rezion 
Tabisman Lir.  
(Nomad Zordi)  
RADIKA  
Mo get enn kou. Mo pa konpran.  Kouma fer li marse?  
NOMAD ZORDI  
Senp. Pez sa bouton la, klik isi e lerla swazir lor enn meni.  
RADIKA  
Bizen konn lir pou servi sa ...  
NOMAD ZORDI  
Wi. ... Kifer ou tris? Kifer enn kou soley dan ou lizie finn tengn? Mo'nn ofans ou?  
RADIKA  
Non! ... Mo  pa konn lir.  
NOMAD ZORDI  
Pa fer nanye. Mo pou montre ou. Pa difisil.  
RADIKA  
Ar enn ti baba?  
NOMAD ZORDI  
Nou va montre ou ek ou ti baba anmemtan.  
(Zot tou riye. Dammarro vinn may Radika, anbras li. ) 
KASPALTO  
Bon nou'al kot Jaysee ek so ladou -soupi.  
NOMAD ZORDI  
Lwen depi isi?  
DAMMARRO  
De golet.  
RADIKA  
Pa ekout li. Ena enn bon tibout pou marse.  
NOMAD ZORDI  
Ou'le mo sarye ou lor mo bisiklet.  
RADIKA  
Non, mo fer plis konfians mo lipie.  
 
 
122 
 TABLO 5  
Dan lakaz Regann. Regann, Edmon, Risar ek Goneril pe  koze ansantan . Goneril paret bien ankoler.  
GONERIL  
Pa kapav les sa kontinie!  
Li fer nou lavi kosmar;  
So sofer enn gran soular;  
So sekreter enn gran laryaz.  
Zot fer garrbarr dan lakaz.  
RISAR, REGANN EK EDMON (atrwa vwa)   
Kontinie baba, kontinie,  
Kontini e baba, kontinie,  
Kontinie baba, kontinie,  
Kontinie ramas lamone.  
GONERIL  
Pa kapav les sa kontinie!  
Limouzinn san roul lizinn;  
Divertisman san routinn;  
Enn semenn Samdi -Dimans  
San bizen trous so lamans;  
Enn kofor ranpli ar lor  
San ki bizen fer zefor.  
RISAR, REG ANN EK EDMON (atrwa vwa)   
Kontinie baba, kontinie,  
Kontinie baba, kontinie,  
Kontinie baba, kontinie,  
Kontinie ramas lamone.  
GONERIL  
Pa kapav les sa kontinie!  
Enn mwa kot mwa, lerla kot twa;  
Lerla kot mwa, lerla kot twa.  
Mo finn sarye mo lakrwa,  
Ala li revinn kot mwa.  
Gard li ankor enn mwa, bap!  
REGANN  
Ayo! Ayo! Bel -bel loyo!  
Mo fek fini bayant li,  
Aster to'le li revini?  
Sa bonom la fer mwa vinn fol!  
Bizen donn li enn kamizol.  
RISAR EK EDMON ( ade vwa )  
Anou ferm tou laport, lafnet,  
Pran nou avio n, agrram -bagrram,  
Al pas vakans lwen -lwen laba.  
Alala nisa, alala nisa,  
Alala bel -bel nisa.  
Alala nisa, alala nisa,  
Alala bel -bel nisa.  
 
123 
 TABLO 6  
Divan enn laport lantouraz kadnase, Lir pe koz ar gardien ki bien provokan.  
LIR  
Ou pa kone kisannla mwa? Ou p a konn mo nom? Latet ou fami, taler mo fer ou rapel ar koutpie. Mo donn 
ou lord ouver sa laport la e les mo loto pase. Sinon ou ki pou pas enn move karder.  
GARDIEN  
Mo patron finn donn lord pa ouver sa laport la pou personn.  
LIR  
Kisannla ou patron?  
GAR DIEN  
Sa pa regard ou!  
LIR  
Pa regard mwa? ... Bondie lao, ki pe arive? Sirman mo pe reve. ... Arzou! Arzou, vinn koz ar sa enbesil la.  
(Arzou, sofer Lir, rantre. ) 
ARZOU  
Wi Komandan.  
LIR  
Arzou, koz ar sa gran misie la, dir li ouver sa laport la pou les  mo loto pase. Li pa pou ekout mo sekreter, li 
pa pou ekout mwa. Kikfwa li pou ekout twa.  
ARZOU  
Eta gopia, ki ariv twa? To pa konn komandan Lir? Ouver sa laport la si to pa'le mo grenn to l edan.  
(Gardien soufle enn kou. Enn geng gro lebra rantre, bat Arz ou enn bate bef, sarye li ale. Lir tousel lor lasenn. 
Li soke e tris. So sekreter, Sannta, vinn trap so lame. ) 
SANNTA  
Avoy zot promne Komandan.  
LIR  
Telefonn mo tifi Regann. Dir li ki mo p e retourn kot li. ... Ale Sannta, telefonn sel tifi ki mo reste. Dir li so 
papa pe soufer. Dir li mo larm pe koule. ... To res anplas? Ki ariv twa pagli? To pa'nn tande? Telefonn mo tifi 
Regann! Pa fer toke, mo tifi.  
SANNTA  
Pert -tan Komandan!  
LIR  
Pert -tan?  
SANNTA  
Mo finn telefone. Personn pa la. ...  
LIR  
Personn p a la? Kouma to kone?  
SANNTA  
Avoy promne Komandan. Pa pran kont. Ou pou al malad pou nanye.  
LIR  
Sannta, kouma to kone lakaz Regann vid?  
SANNTA  
Mo kouzinn resepsionis laba. ... Madam, so misie, Madam Goneril ek so misie, toule -kat, finn al anvakans, 
personn pa kone ki kote.  
LIR  
Zot abandonn zot papa, zot al anvakans? Mwa ki'nn donn zot tou!  
SANNTA  
Samem problem la.  
LIR  
Ki to'le dir?  
124 
 SANNTA  
Nanye.  
LIR  
Si to ena repros pou fer, koze Sannta.  
SANNTA  
Pa mo zafer sa Komandan.  
LIR  
Li to zafer as ter. To tousel finn reste.  
SANNTA  
Bliye lepase. Nou koz zordi, dime ... Nou'al kot mwa. Mo bonom pou kontan. Li kontan zwe ches kouma ou. 
Sel zafer mo de zanfan pou fatig ou. Kan zot dimann mwa kifer zot pa ena granper, pou gagn lape mo dir zot 
enn zour zot granper pou vinn get zot. ... Mo  pa finn konn mo papa. Mo'si mo reve ki enn zour li pou vinn 
get mwa. Mo mama finn gard so sekre. Mo pa kone kisannla sa. ... Nou'al ar mwa Komandan.  
LIR  
To konn kondire Sannta?  
SANNTA  
Wi. Kifer?  
LIR  
Mo donn twa mo  loto. Mo pa konn kondire. Mo nepli bizen loto. Mo sir to fami pou kontan.  
SANNTA  
Mersi Komandan ... me nou pa pou kapav roul li.  
LIR  
Kifer?  
SANNTA  
Kout ser pou roul enn loto. ... Apre ... pa ankoler ... mo bonom ek mwa ... nou ... nou ar bann milita n 
lamour.  
LIR  
To finn les sa sekt la may twa?  
SANNTA  
Pa enn sekt sa Komandan. Pa relizion sa. Enn mouvman politik.  
LIR  
Sannta, to finn vinn pagli.  
SANNTA  
Wi, Komandan. ... Ou aksepte vinn kot mwa? Ena plas.  
LIR  
Pa toutswit. Pli tar. ... Pli tar mo pou vinn kot twa. Kan mo retrouv Arzou, mo va vinn sers loto la. Gard li kot 
twa ziska mo revini. To pa mayn?  
SANNTA  
Non. Be ou ki ou pou fer?  
LIR  
Mo mars -marse, met enpe lord dan mo vie latet kokom la.  
SANNTA  
Pa koz koumsa.  
LIR  
Si ti koz koumsa  ar mwa, mo pa ti pou fane. ... Pa traka. Mo pou vinn get twa avan mo dernie vwayaz.  
SANNTA  
Komandan!  
LIR  
Wi.  
 
125 
 SANNTA  
Mo kapav anbras ou?  
LIR  
Enn loner pou mwa.  
(Sannta anbras li de kote lazou. Lir may li for. Ler zot separe Sannta koz ar sanglo dan  so lavwa. ) 
SANNTA  
Salam Komandan.  
LIR  
Hen!  
SANNTA  
Salam!  
LIR  
Sori. ... Salam!  
SANNTA  
Ou sir ou pa'le vinn ar mwa?  
LIR  
Korek sa! (Sannta sorti)  
... Fer sa ar mwa? Mwa ki finn donn zot tou!  
Serpan ena plis santiman ki sa.  
Donn zot lavi ek tabisma n; 
Donn zot trezor, donn zot pouvwar;  
Donn zot paysa koul dan dalo;  
Konte fini, donn zot, donn zot.  
... Fer sa ar mwa? Mwa ki finn donn zot tou!  
Serpan ena plis santiman ki sa.  
Mo vanzans li pou san pitie.  
Bondi e tann mwa: zot pou pey ser.  
Marke, garde: mo  pou fer zot  
Regret zot sor. ... Mo fini zot!  
... Fer sa ar mwa? Mwa ki finn donn zot tou!  
Serpan ena plis santiman ki sa.  
Be ... si koumadir! ... Non, non, non!  
Pa gagn drwa fer sa ar mwa!  
Mwa ki finn donn zot tou. 
Bann serpan! Bann saytann!  
... Fer sa ar  mwa? Mwa ki finn donn zot tou!  
Serpan ena plis santiman ki sa.  
Vanzaaaaaaaans!  
TABLO 7  
Divan lakaz Jaysee ek Kordelia. Jaysee pe fer meinntenenns so bisiklet. Kordelia dan enn fotey lavwal pe lir.  
KORDELIA  
Pa zordi ki Nomad ti dir li pou vini?  
JAYSEE  
Zordi pa'nkor fini. Zordi pou vini zordi.  
KORDELIA  
Hen! Bien malen! To ti pou kontan twa si dimoun fer jok ar to nom?  
JAYSEE  
Eh matlo! Badine 'si pa gagn drwa. Ki ariv twa? To'nn gagn to reg?  
KORDELIA  
Kifer?  
126 
 JAYSEE  
Sak fwa to gagn to reg koumadir  to finn aval mous -zonn.  
KORDELIA  
Vre? Mo pa'nn remar ke.  
JAYSEE  
Normal. Akoz samem to bizen lizie to bieneme pou ouver to lizie ... mo gate -pouri.  
KORDELIA  
Vantar Misie Mathikenamak, vantar!  
JAYSEE  
Soit on peut, soit on ne peut pas.  
KORDELIA  
E to koz Sanskrit lorla. Pa fasil! Dan danbwa ki ena dibwa!  ... 
JAYSEE  
... Kord, mo'nn gagn nouvel Komandan.  
KORDELIA  
Li bien?  
JAYSEE  
Non, pa sa.  
KORDELIA  
Li malad?  
JAYSEE  
To ti ena rezon. Zot finn dam so pion. Li'nn perdi partou.  
KORDELIA  
Be ki to pe atann. Anou al sers li, Jay.  
JAYSEE  
So lamour -prop blese. Li pa pou aksepte okenn led, sirtou nou led. Sannta finn ofer li ospitalite e li finn 
refize. Li extra manga kot li ete.  
KORDELIA  
To kone Meteo finn anons ki ena enn siklonn ki kapa v vinn da n nou paraz. ... Li ankor lwen me si li akselere, 
si li vinn direk lor nou?  
JAYSEE  
Mo kone. ... Siklonn la li pa enn menas direk. Mo finn avoy Pagla al res ar li, akonpagn li, ed li.  
KORDELIA  
Pagla? To latet pa bon. Li pou fer li vinn fou ar so  koze nen port.  
JAYSEE  
Non koko. Kwar mwa, li bizen kikenn ki fer li bliye, fer li riye.  
KORDELIA  
Akoz mwa tousa pe arive. Mo ti kone bannla ti pe trik papa. Olie zwe lakomedi pou anpes li rant dan latrap, 
mo finn pous li dan trou akoz mo fierte. Li ti anvi mo f lat li, mo ti bizen flat li olie fer mo fanor.  
JAYSEE  
To finn fer seki ti bizen fer. Nou t ou nou pou travers siklonn me apre nou pou trouv pli kler. ... Mo fer Pagla 
konfians. To gete, Pagla pou amenn li isi. ... Zot pa pou tarde pou vini.  
KORDELIA  
Kisannla?  
JAYSEE  
Nomad ek bann lezot.  
KORDELIA  
Komie pou ena antou.  
JAYSEE  
Enn santenn apepre.  
127 
 KORDELIA  
Enn santenn? Mo pa finn prepar nanye.  
JAYSEE  
To peyna pou prepar nanye. Sakenn pou amenn seki li bizen pou manze ek pou dormi. Apre lasanble po u 
ena enn fet kiltirel. Dime louvraz la koumanse.  
KORDELIA  
Les mo prepar enn  pons zanana -bigarad pou akey zot.  
JAYSEE  
Pa enn move lide. ... Ala Nomad pe vini. Anbonn konpagni!  
(Nomad, Kaspalto, Radika ek Dammarro rantre. ) 
TABLO 8  
Dan enn landrwa dezer te. Ti lapli pe tonbe. Pagla, lor enn ros pe soufle so armonika.  
PAGLA ( sante )  
Enn gravie rant dan mo soulie,  
marse pa pe kapav marse;  
dilo pe rant dan mo sapo,  
mo lespri pe koul dan dalo.  
Kan mo ti zenn mo ti kriye;  
kriye for pou lesiel tande:  
"Rann mwa  mo lamer! Degaze;  
rann mwa mo later!"  
 
Zordi mo'nn konpran do matlo,  
zordi mo'nn konpran:  
"Gard tou, me donn enn pitay!  
Si to'le plis, mo donn twa plis.  
Mo donn twa tou, nek donn pitay!  
Mo donn twa tou, nek donn pitay!  
Mo donn twa tou, nek donn pitay!"  
Enn gravie rant dan mo soulie,  
marse pa pe kapav marse;  
dilo pe rant dan  mo sapo,  
mo lespri pe koul dan dalo.  
Lontan -lontan, ler mo ti zenn  
-pa kwar mo ti pe fer enn senn - 
mo ti kritik kapitalis  
ki ti pe fer mari,  
ti pe fer mari do matlo  
ar mo bann dalon.  
Aster mo konpran do matlo!  
Bizen al dodo ar Dodo.  
Les mo dodo ar mo Dod o! 
Les mo dodo ar mo Dodo!  
Les mo dodo ar mo Dodo!  
Enn gravie rant dan mo soulie,  
marse pa pe kapav marse;  
dilo pe rant dan mo sapo,  
mo lespri pe koul dan dalo.  
 
Ena mil -an kan mo ti zen n 
128 
 - pa kwar mo ti pe kas enn yenn - 
mo dir bann zenn koz natirel,  
aret koz barok.  
Aret koz nenport do matlo,  
aret koz barok.  
Aster mo konpran, bizen koz  
Esperannto ek Volapouk,  
Esperannto ek Volapouk,  
Esperannto ek Volapouk  
Esperannto ek Volapouk .......  
(Lir rantre. Li pe bwate enpe. Li paret fatige. ) 
LIR  
Eta pagla, ki to pe rabase koumsa? ... Kouma to apele?  
PAGLA  
Pagla.  
LIR  
Mo kone to enn pagla me kouma to apele?  
PAGLA  
Pagla. Mo pa fek dir ou?  
LIR  
To pagla e to apel Pagla. Bel lekonomi. De dan e nn!  
PAGLA  
Ou'si ou pagla.  
LIR  
To dir mo pagla. To  kone ar kisannla to pe koze?  
PAGLA  
Ou plis ki pagla. Olie gard roten bazar dan ou lame pou rakle tonken zanfan malelve, ou ki ou fer? Ou met 
roten dan lame zanfan malelve e desann ou kalson. Aster ou plengne ou deryer pe brile. Ki saiz pantalon ou 
mete,  patron?  
LIR  
To enn tayer twa?  
PAGLA  
Non, sef. Mo donn ou enn deziem kalson. Koumsa ou pa tro santi ler zanfan gate rotinn ou.  
LIR  
To pagla plen ar egrer.  
PAGLA  
Akoz ou, lemonn finn vinn eg.  
LIR  
Akoz mwa? Kouma sa? Koze bourrbak!  
PAGLA  
Montre mwa enn pagla, mwa mo montre ou enn mahapagla.  
LIR  
Mo pou met enn tax lor koze. Seki koz tro met dan kaso.  
PAGLA  
Initil sef.  
LIR  
Kifer?  
PAGLA  
Pou fer sa ou bizen pouvwar. Ou ti ena pouvwar, ou fi nn zet li dan pit latrinn. Rapel?  
 
129 
 LIR 
Pa koz sa! Sant enn sante. Pa sante tris. Sant enn sante ge.  
PAGLA  
Tou sante ge finn emigre  
Depi Kordelia finn ale.  
LIR  
Pagla, Pagla pa fer enn vie bonom plore.  
PAGLA  
Patron, nou zwe enn zwe. Pagla poz kestion, bon latet reponn.  
LIR  
Peyna difamasion ladan?  
PAGLA  
Patron ou pe koz nenport. Hen, pran mo plas. ... Ou pli pagla ki mwa.  
LIR  
Kifer Pagla?  
PAGLA  
Kifer Pagla? Eski kapav difam nanye ditou?  
(lapli tom pli for.)  
LIR  
Letan pe gate.  
PAGLA  
Depi lont an letan finn gate, Sef, me ou pa ti anvi gete. Fode vinn touni pou trouv kler. ... Vini, nou'al kasiet 
dan sa lakav la e atann movetan pase.  
LIR  
Si ko umsa les movetan donn mwa enn rens ... ki mo merite.  
PAGLA  
Aret fer pagla sef!  
(Li ris li amenn li kasiet lapli.)  
TABLO 9  
(Divan lakaz Jaysee ek Kordelia. Ena boukou animasion. Bann koup amoure pe monte desann; koup 
heterosexiel, gay ek lesbienn sosial ize san problem. Enn santer koumans sante, lezot danse. ) 
Lisou, soufler, gro pima ver,  
zariko tann, ti pima ver,  
margoz, lalo, patol, zwagnon,  
poul vakabon samem ki bon.  
Poul vakabon, poul liberte.  
Poul vakabon, poul liberte.  
 
Globalisons, globalisez  
globa l, global partou donn bal.  
Ouver laport, lafnet, lenpos  
les paysa globaliz to pos;  
mont lor lili, tengn  lalimier  
les globalwala bwar to labier;  
aprann to nouvo rol par ker,  
sirtou pa sant vie sante yer.  
Lisou, soufler, gro pima ver,  
zariko tann, ti pima ver,  
margoz, lalo, patol, zwagnon,  
poul vakabon samem ki bon.  
130 
 Poul vakabon, poul liberte.  
Poul vakabon, p oul liberte.  
 
Bazar mondial mondialize,  
bazar global globalize.  
Nou tou egal divan marse  
mondialize, globalize.  
Bliye to vie tonel sousou,  
mo dir twa li pa vo enn sou;  
aprann to nouvo rol par ker,  
sirtou pa sant vie sante yer.  
Lisou, soufler, gro pima ver,  
zariko tann, ti pima ver,  
margoz, lalo, patol, zwagnon,  
poul vakabon samem ki bon.  
Poul vakabon, poul liberte.  
Poul vakabon, poul liberte.  
 
Pa kw ar mo lespri aryere!  
Mo kontan rok ek jaz osi,  
Mo gourou li Noam Chomsky.  
Olie nou tou viv mem parey  
mo prefer  net diversite,  
pa'le dime kouma lavey.  
Mo pa pou aprann rol par ker,  
me mo pou sant vie sante yer.  
Lisou, soufler, gro pima ver,  
zariko tann, ti pima ver,  
margoz, lalo, patol, zwagnon,  
poul vakabon samem ki bon.  
Poul vakabon, poul liberte.  
Poul vakabon, p oul liberte.  
(Tou lalimier tengn. Tou dimoun al dormi. ) 
TABLO 10  
Dan enn biro extra -lix, Risar ek Rigann pe anbrase ar pasion.  
RISAR  
Holding Rigann -Gomon bizen sanz nom. Kifer pa apel li Rigann Inc.  
RIGANN  
Ki pou ariv so 'go' ek so 'mon'?  
RISAR  
Ki to  fatig to latet ar 'go' 'mon'?  
(Zot riye for -for.) 
REGANN  
Mo ma ri ek to fam pre pou vini. Nou bizen tom dakor lor enn parad.  
RISAR  
Pa bizen parad. Nou lwayal, senser. Mo kontan mo fam, to kontan to mari pou lizie dimoun. Mwa mo 
kontan mo belser e mo be lser kontan mwa. Nou pli mari ki bann militan lamour. Nou fer lam our olie fer 
lager. Regann mo lagren longann, les tousa dan mo lame. Zwir, zwir, zwir ziska to rans.  
REGANN  
To pa pou fer marday ar mwa twa. Fer holding la vinn zis Ri. Koup 'gann' ek lezot .  
131 
 RISAR  
Ri ... gann! Mo soke. Ala to mefian la!  
Enterkom sone. Risar reponn. So sekreter : "Madam Goneril ek Misie Edmon pe dimande pou vinn zwenn 
zot."  Dir zot rantre. Nou frer-ser ennmi pe vini. Nou ploy zot nou met dan pos.  
(Goneril ek Edmon rantre. A nbrasad, akolad vadire pli bon dos ki sa pa ekziste. ) 
EDMON  
Zot finn gagn nouvel vie siko?  
RISAR  
Tann dir li viv kouma hippy. Fim mas, tres kolie fler, sant sante erotik.  
GONERIL  
Pa vre!  
REGANN  
Mo dir twa.  
GONERIL  
To'si to'nn tann sa?  
REGANN  
We! Li'nn donn so loto so sekreter ki pe nouri poul ladan.  
EDMON  
Enn kazot delix. ... Ki program lor azanda bord?  
RISAR  
To pa'nn lir memoranndom mo finn avoy twa?  
EDMON  
Pa'nn gagn letan. Donn mwa enn rezime.  
RISAR  
Nou rival dan distribision dilo ek r ezo telekom, Dilokom inc., pe rod lape. Zot dispoze vann 49% aksion ar 
nou.  
GONERIL  
Nou pa pou kapav kontrol zot.  
REGAN N  
Ena enn ti aksioner ki finn preske fini fer enn lalians ar nou.  
GONERIL  
Kouma to kone.  
REGANN  
Lenformasion la dan memoranndom.  
GONERIL  
Mo pa gagn letan lir tousa.  
EDMON  
Be peyna pou diskite. Al delavan.  
RISAR  
Ena enn ti desizion pirman administratif pou pran. Bizen de direkter Rigann -Gomon pou siez dan bord 
Dilokom inc. Antan ki prezidan mo oblize parmi. Goneril, to ti'a ...  Non, pa bon. To mo fam. Twa Edmon?  
EDMON  
Mwa mo zis enterese ar dividenn. Pa fatig mw a ar administrasion. Ale twa Regann.  
GONERIL  
Mo 'si mo propoz Regann. To kontan vwayaze e mwa mo kontan res lakaz. Souvan to pou bizen parti Risar?  
RISAR  
Wi, male rezman. Ena de gro bwat pou dirize. E nou fer biznes dan preske tou pei lor later.  
EDMO N  
Mo'si mo propoz Regann.  
 
132 
 RISAR  
Mo aksepte desizion mazorite.  
TABLO 11  
Enn landrwa dezer, tris kot nanye pa pouse. Agos net, enn tifi dan le 14 -15 an pe diboute, get  dan vid; 
adrwat net enn ti garson mem laz pe asiz anba e ar enn ti bout dibwa li pe des inn nenport lor later sek. Sak 
kou li fer enn desen divan soufle e desen la anvole. Sakfwa -sakfwa tifi la ouver so labous, vadire li ena kiksoz 
pou dir me okenn parol p a sorti. Sel kiksoz pozitif se ki dousma -dousma, koumadir enn lema pe atir zot, zot 
rapr ose ziska ki zot lame touse. Zot trap lame e la kouma enn mirak parol koumans revini.  
TIFI  
Y ... Yyyyyyyee ... Yer ... Yer  
Yer zot ti bril enn lafore,  
Touy pie, bourz on, zwazo, papyon,  
Met lavi plat pou fer sarbon.  
Enn lasann nwar ti rant partou  
E zordi soley gagn febles.  
TIGARSON  
Y ... Yyyyyyyee ... Yer ... Yer  
Yer zot ti souk tou larivier,  
Kanal, basen ek rezervwar,  
Souse ziska so dernie gout.  
Enn milion tibaba finn  mor 
E zordi soley pe plore.  
TIFI EK TI GASON  
Y ... Yyyyyyyee ... Yer ... Yer  
Yer enn gran larme dominer  
Ti anvair enn ti vilaz,  
Met partou plat pou fer zot vwar.  
Lapousier ti rant dan poumon;  
Zordi soley gagn konvilsion.  
(De zenes la, sakenn may zepol so  kamarad. Zot bes latet, asiz anplas. Bl akout lor lasenn. ) 
TABLO 12  
Dan salon enn gran sato. Risar, Prezidan Repiblik San Frontier, antoure ar Zeneral Larme San Frontie r, 
Manejer Labank San Frontier ek Sef Mafia San Frontier.  
RISAR  
Antan ki Prezidan Repi blik San Frontier, mo finn konvok sa renion la pou finaliz tou detay Program Sante ner 
Planet Ter. Nou bizen fer vit parski bann teknisien pe atann pou poste program la entegralman lor sit inik 
www.San Frontier. Goud gouvernans dan trasparans! Samem nou dev iz. Dabor les mo prezant zot bann 
koleg dan Administrasion Milener San Frontier. P remie dabor Komiser Responsab Expansion Teritoryal ek 
Sekirite Repiblik San Frontier, General Chesforwed -Fesbakwed. Apel li Zeneral. ... Deziem dabor: Komiser 
Responsab Pitay -Tranzak -Marday, PDZ Labank Trousanfon San Frontier, Lonorab Manejer Taye -Raze. Ap el li 
Manejer. Trwaziem dabor: Ar boukou emosion, admirasion ek eksitasion mo prezant zot .... Apel li Sef. ... 
Katriyem dabor: Nou program.  
SEF  
(Li tir enn mitrayet)  Mo pr opoze ki nou aksepte program la telkel. (Tou dimoun dan sok)  
ZENERAL EK MANEJER  
Kapav kone ki ena ladan?  
SEF  
Kifer bizen kone?  
ZENERAL EK MANEJER  
Li bon kone.  
133 
 SEF 
Sa program la finn ekrir pou anbet lizie, kouyonn zorey, viol inosans. Kouma tou progra m li zis dir seki 
dimoun anvi tande. Gidji -gidji lapeti gourman lamone fasil. Nou fer dimoun reve. Me nou, anou plen kofor 
... nou kofor.  
Aster anou koz vre program. Risar fer vit. Pa les personn koz nenport. Giyotine si bizen! Zeneral prezant ou 
bilan.  
ZENERAL  
Be ... Hum! ... Mo remersie zot pou ... Haham! Li enn loner pou  ... (Li touse pou dres so lagorz) ...  
SEF  
Bliye dantel zipon. Montre zafer la.  
ZENERAL  
Hen!  
SEF  
Koup entrodiksion. Sot lantre. Donn meni prensipal. Vit! Mo peyna letan pou perdi a r seki fer ler.  
ZENERAL  
Partou kot ena rezis ... lopo ... samem dimou n kont. Nou met plat.  
SEF  
Pourtan bann militan lamour pe kontinie fann zot pikan.  
ZENERAL  
Ena detrwa ti group parsi -parla ... mo pa dir non ... me laplipar andeor sirkwi. Larme finn  kas zot leren.  
SEF  
Les mo dir twa ki zot bien aktif. Partou zot pe m et baton dan larou e larme pa pe kapav kas zot baton. Zot 
pe blok prodiksion koka ek popi e zot pe ankouraz bann peizan partou plant manze ek fer lelvaz. Mo bann 
zom partou pe bizen org aniz kanpagn: Pou sak lagren douri, senk kout bal. Si pa fer sa lekonom i pou dan 
pens. Letansa larme pe organiz bal dan kazern. Dan bann mezon bann fam pe form korperativ; zot pe 
farous mo bann zom; zot pe refiz pey komision. Zot pe fer depozision kont biz nes. Enn sans lapolis dan mo 
lame. Letan piten pe koz demokrasi, ki lar me pe fer? Hen! Ki li pe fer? Wi, li pe organiz bal dan kazern. Nou 
sivilizasion menase. Bann sibversif partou pe rod detrir. Bann nwar touni pe koz bel -bel koze. Letansa ki 
larme pe fe r? Hen, dir mwa!  
RISAR, MANEJER  
Li pe organiz bal dan kazern.  
SEF  
Non! Li pe grate santi. ... Bann agwa lamour ...  
RISAR  
Militan ... bann militan lamour ...  
SEF  
Mem zafer! ... Ki zot pe fer? Dekouraz konsomasion lapoud ek sereng. Zot pe rod touy le konomi. Ena 
profeser - erezman pa tou - olie montre zanfan bon manier, pe fer propagann kont nou; ena pret 'si, olie 
okip nam dimoun apre lamor, pe fou zot nene dan zafe r ki pa regard zot, pe koz teolozi sipa kiete ...  
RISAR  
Liberasion, teolozi liberasio n.  
SEF  
Mem zafer! ... To pa pou aret enteronp mwa twa?  
RISAR  
Sori Sef!  
SEF  
Mo sori twa! ... Ki mo ti pe dir? Ki mo ti pe dir, foutou? ... Ah, wi! Fouter dezord par tou. Letansa ki larme pe 
fer? Hen, ki li pe fer?  
MANEJER  
Grate santi.  
 
134 
 SEF  
Fel!  
MANE JER  
Mersi Sef.  
SEF  
Twa Risar?  
RISAR  
Santi avan, grate apre?  
SEF  
Fel. ... Twa Zeneral?  
ZENERAL  
Organiz bal dan kazern?  
SEF  
100 lor 100. ... Aster ki bizen fer?  
ZENERAL  
Ou dir, nou nou fer.  
SEF  
Bravo! 100 lor 100. Note bien. Lekol bizen fer za nfan respekte grandimoun, tradision, tradision gran 
dimoun, lord dan disiplinn, disiplinn dan lord. Profeser ki pa fer so travay? Ki bizen fer?  
ZENERAL  
Taye -raze. Chak -chak!  
SEF  
Bravo! 100 lor 100! Relizion bizen fer dimoun vinn obeisan, fer lapriyer, les dirizan dirize, les patron 
patrone. Bann pret ki fane, okip zafer pa regard zot? Ki bizen fer ar zot? Koze Zeneral.  
ZENERAL  
Taye -raze. Chak -chak!  
SEF  
Bravo! 100 lor 100! ... Sendikalis? Ki bizen fer ar zot?  
ZENERAL  
Taye -raze. Chak -chak!  
SEF  
Poet?  
ZENERAL  
Taye -raze. Chak -chak!  
SEF  
Bankie ki fane?  
ZENERAL  
Taye -raze. Chak -chak!  
SEF 
Dirizan ki fane?  
ZENERAL  
Taye -raze. Chak -chak!  
SEF  
Zeneral, to finn pas tou tes. Ki  to bizen fer?  
ZENERAL  
Taye -raze. Chak -chak!  
SEF  
Non! Vinn asiz kot mw a, anba mo latant, parmi bann spesial ... bann ki mo finn beni. ... Twa manejer!  
MANEJER  
Wi Sef!  
135 
 SEF  
Dir mwa twa, ... eski to merit vinn anba mo latant parmi bann spesial?  
MANEJER  
Seki ou dir samem, Sef.  
SEF  
Mo dir to enn tant, ... enn touk, ... en n touk perse, ... enn toutouk!  
MANEJER  
Seki ou dir samem, Sef.  
SEF  
Get sa zar do. Kisannla finn refiz pran dolar, sanse so lorizinn pa kler? Ki lorizinn to koze, gopia. Dolar se 
dolar.  
MANEJER  
Wi, Sef  
SEF  
Lamone bom to pran; lamone lefwa to pran; l amone gandia to refize. Kot lazistis? To kone bizen nouri lever 
politis ien toule lafendimwa. Politisien konn bien ki lamone peyna loder. Twa ki lafam to fer. To'le mo 
retourn twa lakaz dan ti sak plastik?  
MANEJER  
Pardon Gran Sef. Oumem papa, oumem mama; avan bondie oumem pli gran.  
SEF  
Alor aret fane. Koka, popi; bal, fizi ; paysa, pitay, foulous, fizon! Tousa sinonim. Samem lesans ki fer lavi 
marse. Samem ki met lakle ar zeneral, manejer ek prezidan. ... Risar, mo bizen donn twa roten bazar pou 
sof tonke n bann rekalsitran.  
RISAR  
Wi Sef.  
SEF  
Bon, mo azourn renion pou enn  dat sekre ki mo tousel kone.  
RISAR, ZENERAL EK MANEJER  
Wi Sef.  
TABLO 13  
Divan lakav. Pagla pe alonze. Lir pe marse for -for kouma enn zenes.  
PAGLA  
He tonton! Aret marse, vire for -for. Tansion gagn vertiz.  
LIR  
Tonton? Tonton? ... Kan mo ti marye ar to tantinn?  
PAGLA  
Tou manier, ou pa ti pou kapav reponn lapel.  
LIR  
Kwar samem twa. ... To kone monwar, mo santi koumadir mo leze kouma enn papiyon. B izen kas palto pou 
vinn leze.  
PAG LA  
Tonton, ser lipie for lor later. Tansion labriz sarye ou kouma patang ki kas lalinn. Pa bon tro leze.  
LIR  
Non, mo garson. Plis nou leze, plis li bon. Bondie finn kre nou leze. Nou ki mete mem pwa lor nou ziska nou 
zenou kabose. Kostim, zile, kravat . .. mete mem ... miliar lor miliar ... mete mem ... zame ase ... mete mem 
...  
PAGLA  
Baprrebap tonton! Mo ti kwar mwa ki pagla. Ou manz mwa enn may.  
LIR  
Bizen efase refer.  
136 
 PAGLA  
Be tonton, donn mwa ou tabisman, mwa mo donn ou mo kabann.  
LIR  
Mo tro ko ntan twa pou pini twa.  
PAGLA  
Pini mwa?  
LIR  
Pli gran pinision se asiz deryer enn latab, konte, konte, konte. ... Konte fini kas reste.  
PAGLA  
Tonton, lor mo de zenou mo sipliy ou, ... pini mwa.  
LIR  
Non, mo tro kontan twa. ...  
PAGLA  
... ... Bizen al  rod chaw -chaw.  
LIR  
Chaw -chaw?  
PAGLA  
Wi chaw -chaw, sefann, miam -miam.  
LIR  
To fen?  
PAGLA  
Depi yer pa finn manz nanye. Zis bwar dilo lapli.  
LIR  
Get sa bwat la! Akoz mo pa fen, mo pa'nn pans manze. Mo'nn bliye twa. Pardonn mwa beta. La ki nou pou 
fer la?  
PAGLA  
"La ki nou pou fer la,  
Ki nou pou fer la?  
Nou pou bwar diven.  
La ki nou pou fer la,  
Ki nou pou fer la?  
Nou pou bwar diven."  
LIR  
To bien ge, mo garson?  
PAGLA  
Non, tonton. Kan mo fen e peyna nana, mo sante pou ki mo vant pa sante. Lerla gaz  sorti. (Li rote.)   
LIR  
Pov Pagla! Kouma twa par milion ena bann vant vid, ki rote, pete al dormi vant vid. ... Mo konn kikenn ki ti 
pou donn twa enn bouse manze ... me mo pa kone kot li reste.  
PAGLA  
Kisannla?  
LIR  
To pa konn li.  
PAGLA   
Kouma ou kone?   
LIR  
Mo kone parski mo kone.  
PAGLA  
Ze konn, ti konn, il konn, nou konon, vou kone, il konn.  
 
137 
 LIR  
Ki to pe rabase?  
PAGLA  
Rabase, sef? Ou ki exper dan rabase.  
LIR  
Ala to revinn eg!  
PAGLA  
Mo tro fen tonton. Dir mwa kisannla.  
LIR  
Sannta.  
PAGLA  
Sannta? Sannta! Sannta Maria, Sannta Klos;  
Sannta, Sannta, Sannta Fos.  
LIR  
Non pa fos.  
PAGLA  
Nou ale alor.  
LIR  
Kotsa?  
PAGLA  
Kot Sannta.  
LIR  
To kone kotsa?  
PAGLA  
Normo beta! Ou kwar mo pagla, mwa? (Li trap lame Lir, zot sorti.)  
TABLO 14  
Dan enn lari dan kapital. Mamzel Marie ek Sannta. Anplen zour ena enn brouyar kouler lafime. Tou dimoun 
met mask pou kapav respire. Bann batiman delabre, kouver ar dinwar.  
MAMZEL M ARIE  
Si mo pa ti ena mo garson, lontan mo'nn fini kite.  
SANNTA  
Li bien?  
MAMZEL MARIE  
Edgar? Li plis ki bien, kouyon la. Me li pou fer mwa vinn fol.  
SANNTA  
Ki pe arive?  
MAMZEL MARIE  
To rapel kouma li ti pe travay bien. Swa premie, swa segon. Depi enn tan so fouka finn pran li. Kouma enn 
jab li pa'le travay. Pert -tan li dir.  
SANNTA  
Boukou paran pe plengne. Mwa, mo pa'nkor konn problem la. Mo de zanfan ankor tann. Me mo tour pou 
dans tig pou vini. Sa mo kone.  
MAMZEL MARIE  
Pa bon nek blam sa bann zanfan la. Nepli ena model pou donn zot. Kikfwa nou ki antor.  
SANNTA  
Bizen kouma ns ar bann avan nou. Depi enn bon bout letan masak la finn koumanse. Ennde rar dimoun ti 
santi lay me personn  pa ti pe ekout zot. ...  
(Enn geng zenes maske rantre, kraz vitrinn magazen, pran seki zot trouve, souk sak bann vie bonnfam, 
devier bann poubel, disparet. Ler lapolis arive, li tro tar. ) 
 
138 
 MAMZEL MARIE  
Ala zoli travay ki nou finn fer! ... Tantinn Janegi k i manier?  
SANNTA  
Touzour so rematis. Apart sa li debrouye.  
MAMZEL MARIE  
Sak fwa mo dir li lor telefonn ki mo pou vinn get li ... me ...  
SANNTA   
Lavi pa fasil. ... He! Kifer to pa vinn lakaz Dimans?  
MAMZEL MARIE  
Ena kiksoz spesial?  
SANNTA  
Nou pe fer enn ti fet pou ti bonom. ... Vini, apre to reste pou dine.  
MAMZEL MARIE  
Zordi ki zour? Merkredi. ... O.K. ... Mersi. ... To'nn gagn nouvel bono m?  
SANNTA  
Wi, Pagla pe okip li, manz so krann, konsol li.  
MAMZEL MARIE  
Tris sa! Li touzour refiz al res kot dimoun? Drol. Koumadir li pe rod pini limem. Tris non?  
SANNTA  
Lemonn finn vinn bien tris.  
MAMZEL MARIE  
Kordelia?  
SANNTA  
Sa enn tifi extra  sa.  
MAMZEL MARIE  
Li ena enn bon partner. Sa'osi enportan. ... Nou ti pe koz model. Ala bon model.  
SANNTA  
Lagazet pa pou koz zot; bann gran stasion rajo ek t.v pa enteres ar zot. Erezman bann ti rajo lokal donn zot 
laparol tanzantan malgre presion gouve rnman. ... Lamone diriz tou. Kan kas, politik ek media marye pike 
tou dimoun tann enn sel son.  
MAMZEL MARIE  
Mo temwen zot tranzaksion. Dan minister lanvironnman ki mo get zot sinema. Malsans mo pa kapav koze. 
Enn zour kikfwa. ... Mo lame anba ros pou lem oman.  
SANNTA  
Zot kone ki Jaysee fami ar twa?  
MAMZEL MARIE  
Sirman! Mous plen partou.  
SANNTA  
To pa per?  
MAMZEL MARIE  
Lontan wi, aster non. Ki ena pou per. Tou pe kraze partou.  Lamor finn  vinn delivrans. Mo zis sagren mo 
garson.  Dan ki lanfer  
mo pou ki t li. ... Finn ler pou retourn biro. Salam!  
SANNTA  
Dimans no u zwenn. Baay! ... Jaysee ek Kordelia pou la. Enn bon korom.  
TABLO 15  
Dan enn lale borde ar pie mang dofine, lakord, mamzel ek mezon -rouz. Dimoun apel li lale mang. Malgre ki 
li sezon mang peyna  enn sel fri lor pie e bann fey rar e malad -malad. Bann pie la  preske touni. Lir finn alonz 
lor lerb sek anba pie; li pe dormi. Pagla ledo kont enn pie, pe sante.  
 
139 
 Odek,  
Lalinn laba pe zigzage, enn gro zetwal pe aval li;  
soley pe perdi so petal ki grene kou ma vit kraze;  
larkansiel ki finn gagn enn fit pe pandi ar lako rd enn wit.  
Gro zero manz ti zero, samem nou takdir mo bayo.  
Bliye to tanbour tanbourye!  
Ramas to ravann ravanie!  
Lapli finn mouy lapo bouk.  
 
Odek,  
Laflam pe griye Makabe e so soufrans pe touf l esiel;  
lasid pe ekrir ar lank rouz lor ros lagal Montagn Signo ; 
lasann pe anvole partou, ranpli poumon ar lamor gri.  
Gro zero manz ti zero, nou dal pa pe kwi do matlo.  
Bliye to tanbour tanbourye!  
Ramas to ravann ravanie!  
Lapli finn mouy lapo bouk.  
 
Odek,  
Disel finn fini bwar lamer, leponz pe bronze lor disab;  
niaz lao gagn lafiev karant, pe rod meksinn dan koray mor;  
enn dernie dofen pe kriye, peyna zorey pou ekout li.  
Gro zero manz ti zero, dife dan langka mo frero.  
Bliye to tanbour tanbourye!  
Ramas to rav ann ravanie!  
Lapli finn mouy lapo bouk.  
 
Odek,  
Nou bann  zanfan pa rapel yer, zot viv dan zordi permanan  
e zot refiz get pli divan - pou zot dime pa ekziste.  
Ayo ki erer nou finn fer? Nou finn fer lavi vinn lanfer.  
Gro zero manz ti zero, tou finn vinn golma l mo dalon.  
Bliye to tanbour tanbourye!  
Ramas to ravann  ravanie!  
Lapli finn mouy lapo bouk.  
LIR  
(So somey kase. ) To ankor pe fer mofinn. To sante fer Satan kas pikan.  
PAGLA  
Ou trouv mo Lale Mang Kapitenn?  
LIR  
Komandan.  
PAGLA  
Matenva! So kalson pa p ou li me misie la anpandan ar so tit. Tonton, ki mang o u prefer? Dofine? Lakord? 
Mamzel? Mezon -rouz? Pie enn ta, fri nayba. Lasid finn manz rasinn mo pie, mo fey fletri, mo fri faypat. 
Tonton, tonton ki bizen fer?  
LIR  
Fou mwa lape, les mo dormi.  
PAGLA  
Vant vid?  
 
140 
 LIR  
Kan vant vid latet plen. Lontan mo vant ti plen me mo latet ti vid.  
PAGLA  
Tonton! Sa enn mari parol sa! Enn bon zanfan ronfle so prop tonken ar so prop roten. Felisitasion 
Grandimoun!  
LIR  
Aret radote Pagla.  
PAGLA  
Mo enn pagla, ki ou'l e mo fer? ... He ! Get kisannla pe vini laba? Anvlope kouma'enn momi Ezipsien. E kat 
pat lor la. De lapat dan plat, de lapat dibwa. ... Me se Misie Arzou. Bizen donn li meday kouyon.  
LIR  
Kifer Pagla?  
PAGLA  
Li pa konn tire kan bizen tire. Li fer so fanor , li tas dan dek or. ... Bienveni parmi pagla, Misie Arzou.  
(Arzou, bandaz lor latet, lipie dan plat, lor beki, rantre. ) 
LIR  
Twa sa Arzou?  
PAGLA  
Non, so nam ki finn rene dan lekor enn piaw.  
LIR  
Be kouma to pou kondir mo loto?  
PAGLA  
So loto finn vinn  kazot poul, li pa kone.  
LIR  
Pa fer nanye. Nou va marse ansam. Mo pou tini twa.  
PAGLA  
Arzou, donn mwa to beki, mo donn twa enn bourik.  
ARZOU  
Kot to bourik, Pagla?  
PAGLA  
Donn mwa en laglas, mo montre twa li.  
ARZOU  
Sala koutta!  
PAGLA  
Pa zoure di van Lerwa Pagla.  
ARZOU  
Patron, ki nou fer?  
LIR  
Pa apel mwa patron, Arzou.  
ARZOU  
Kouma pou apel ou, Sef?  
LIR  
Pa apel mwa Sef.  
PAGLA  
Apel li fes. ... Non, apel li tonton pagla ... kikfwa meyer pagla tonton. Toumanier  limem Lerwa Pagla. Pa vre 
Tonto n.  
LIR  
To manz krann, Pagla. Pa pran li kont Arzou.  
 
 
141 
 PAGLA  
Pa pran mwa kont. Kontinie fane. Mo kapav pagla me mo pa fou. Kisannla ole enn mang fletri? Nek samem 
ki ena zordi.  
TABLO 16  
Dan enn sanbdotel. Goneril ek Edmon a ntenileze. Zot pe bwar sanpagn.  
GONERIL  
To enn jak, Edmon. Mo pa rapel kan dernie fwa ... Divors ar mo ser. Marye ar mwa. Nou de ansam, nou 
kapav fer soley galoupe otour later, fer letan retresi. ... Vinn anbras mwa, nou rekoumanse. Kifer to trankil 
koumsa?  
EDMON  
Pa kapav kontinie zw enn ankasi et ... koumadir nou relasion li enn pese. ... To bizen fer kiksoz.  
GONERIL  
To fer koumsa ar to ledwa, mo kit Risar, mo vinn viv ar twa.  
EDMON  
Pa osi senp. Ena Regann. Apre, pa bliye nou finn donn Risar prokirasion. Si li soupsonn kiksoz, li k apav fini 
nou net. Apart sa, se li ki ena tou kontak ar Sef Fraternite Souteren.  
GONERIL  
Ki to propoze?  
EDMON  
Pa kone. Kikfwa pou bizen ... Non, enn tro gran pese sa.  
GONERIL  
Ki zafer?  
EDMON  
Enn lide fou. Bliye.  
GONERIL  
Dir mwa touzour.  
EDMON  
Si koum adir Risar ek Regann fer enn gran aksidan. Nou otomatikman pran kontrol. ... Non! Bliye seki mo'nn 
dir.  
GONERIL  
Kifer bliye. To lide zenial. Les sa dan mo lame. Mo ranz zot kari.  
EDMON  
Bizen fer atansion. Pa les okenn tras. Sinon bel treboul. ... Apart  aksidan?  
GONERIL  
Ki zafer?  
EDMON  
Pwazon?  
GONERIL  
Risar pa manze ... okenn manze ... lakaz. Li nepli dormi lakaz. Li antoure ar bodigard. Aksidan. Pa lot. Kwar 
mwa. To pe pans pwazon pou mo ser?  
EDMON  
Difisil. Li bien mefian. Tou manier li anr etret . Mo mem pa kone kot li ete. Douk sa!  
GONERIL  
Les sa dan mo lame. Mo konn enn lom dan Fraternite Souteren ki pe manga parski li zalou pouvwar ek 
lenflians ki Risar ena e sirtou so relasion spesial ar Latet.  
EDMON  
Latet?  
GONERIL  
Nom gate sef Frat ernite, samem ... mafia.  
 
142 
 EDMON  
Kouma pou zwenn li?  
GONERIL  
Mo kone kouma pou zwenn li. Mo zwenn li kan mo anvi.  
EDMON  
Li'si?  
GONERIL  
Ki arive? To zalou. Si ena pou donn li ki li 'le, nou donn li ki li 'le. Pourvi louvraz la fer.  
EDMON  
Twa ki ti bi zen Prezidan.  
GONERIL  
Kan so ler vini, nou va gete.  
TABLO 17  
Divan lakaz Jaysee ek Kordelia. Enn siklis lor so bisiklet travers oditoryom, mont lor lasenn, aret sek, poz so 
bisiklet, galoup agos, adrwat, kriye for -for "Jaysee, Kordelia", "Kordelia, Jayse e". Kordelia ek Jaysee rantre.  
JAYSEE  
He Tamrrou, ena dife dan to lake?  
TAMRROU  
Hen!  
KORDELIA  
Jaysee, to pe abriti sa pov piti la. Ki p roblem, Tamrrou?  
TAMRROU  
Mamzel Marie ... Ou konn li? ... Li dir zot fer atansion. ... Ena plan pou asasinn tou bann militan lamour enn 
par enn. Zot pe koumans ar bann latet. Dan nou rezion se zot de ki plis andanze. ... Mamzel Marie panse ki 
zot bizen al kasiet.  
KORDELIA  
To esoufle. Mo al prepar enn goble panakon pou twa. Asiz lor sa ban la, regagn to lesouf. Jay see pou okip 
twa. (Kordelia sorti. )   
JAYSEE  
Drol! Mo ti zwenn li Dimans dan laniverser, li pa ti dir mwa nanye. Enn devlopman resan?  
TAMRROU  
Nou pe gagn move niouz sorti enpe partou. Enn masak finn koumanse. Ena plizier komando ki pe fer ravaz.  
JAYSEE   
Mo ti prevwar sa pou arive me pa aster.  
TAM RROU  
Sitiasion finn pouri boukou pli vit. Dimoun ki ti pe manz zot kou, res trankil, finn koumans kriye. ... Kouma 
vag, dezer pe aval later fertil; trwa kar popilasion pa pe gagn dilo; ena landrwa, lapli pa ar et tonbe e 
inondasion pe nway tou; lekor zanim o mor pe fann lepidemi partou. Dimoun nepli pe per lapolis ek larme. 
Sef Mafia ek Prezidan Risar panse ki si koumans sot likou militan lamour sa pou fer dimoun per. Jaysee, 
aster nou pou konn enn represion napa  badine. (Kordelia rantre ar enn goble dan so lame.)  
KORDELIA  
Jaysee, ena telefonn pou twa. (Jaysee sorti.)  To'le manz kiksoz Tamrrou?  
TAMRROU  
Si mo manze mo pou vinn lour e lerla mo pou rale pou pedale.  
KORDELIA  
Ki nouvel laba?  
TAMRROU  
Pa bon Kord elia. Tirani partou. Dimoun per.  E lot kote maladi  
pe fer piyaz.  Ena landrwa kot dilo pou bwar peyna; kot ler malsen pe anpwazonn poumon. Nepli kone ki 
pou fer. Kot nou bouze nou manz feyaz.  
143 
 KORDELIA  
Mo de ser?  
TAMRROU  
Ki zafer?  
KORDELIA  
Gagn nouvel Goneril ek Regann?  
TAMRROU  
Wiii!  
KOR DELIA  
Kifer to paret misterye koumsa?  
TAMRROU  
Pa tro zoli.  
KORDELIA  
Ki zafer?  
TAMRROU  
Zot grimas.  
KORDELIA  
Grimas?  
TAMRROU  
To kone, ... zot bizar ... lamone ek pouvwar pe fer zot tourdi. Regann dan lili Ris ar ... Goneril dan lili Edmon. 
Oh pardon!  
KORDELIA  
Koripsion finn rant partou.  
TAMRROU  
Samem mo ti ole dir.  
KORDELIA  
Ala Jaysee pe retourne. Li paret tris. ... Move no uvel Jaysee?  
JAYSEE  
Tirani finn kidnap Edgar ... Mamzel Marie dan prizon Spesial  Tortir. Li ti pe santi lay. Akoz samem li ti dir twa 
vinn warning nou.  
TAMRROU  
Ki zot pou fer?  
JAYSEE  
..... ( silans ) 
TAMRROU  
To paret trakase, Jaysee. To nepli koul. K iksoz pe fatig twa, pa vre? Mo kapav fer kiksoz?  
KORDELIA  
Mo gate, pa les traka f er twa pil anplas. Dir mwa ki to kwar bon pou nou.  
JAYSEE  
Kordelia ... Kordelia ... (Li soupire.)   
KORDELIA  
To pe soufer mo koko? (Li kares so bieneme ar boukou tandres.)   
JAYSEE  
Kordi, nou bizen separe pou to prop dibien.  
KORDELIA  
No way!  
JAYSEE  
To pa pe konpran. Ekout mwa bien. Isi nou expoze e twa to andanze parski to ar mwa. Zot pe rod mo latet e 
mo lantouraz pou pey ser ... pou pas dan pake. Si ...  
 
144 
 KORDELIA  
Nou pa ti dir ki vre lamour se kan nou ed nou bieneme sarye so lakrwa? Desten finn me t nou ansam e 
ansam nou fer fas nou desten.  
JAYSEE  
To ena rezon koko me la mo kwar nou bizen sanz taktik. Pa kapav les bann destrikter may nou par grap. Al 
ar Tamrrou. Dan lavil to pou kouma pwason dan dilo. Lasenn lamitie pou garanti to sekirite.  
KORDE LIA  
To sekirite, kot to mete?  
JAYSEE  
Mo pe mazinn mo sekirite 'si. Mo bizen lib, mobil. Zordi isi, dime laba. Ade pli difisil pou zwe kouk ar 
adverser. ... Ena enn lot rezon enportan. ... Pagla finn fer dir nou ki to papa malad. Pou bizen trouv enn 
land rwa pou swagn li ankasiet. Isi enposib. Les tou to bann zafer anplas; pran mo bisiklet, al ar Tamrrou. ... 
Tamrrou, okip mo Kordelia.  
TAMRROU  
Korek sa mo frer!  
Kordelia may so bieneme, anbras li. Zot separe dousma. Toule -de zot latet bese pou kasiet zot  larm. Kordelia 
ek Tamrrou mont zot bisiklet, desann depi lasenn, travers oditoryom, disparet. Enn silwet tris get zot ale.  
TABLO 18  
Kot Sannta. Sannta pe koz ar so mama, Janegi.  
SANNTA  
Aret fatig twa, Ma! Kordelia finn abitie ar enn lavi senp.  
JANEGI  
Mo anvi zis aranz lasam la enpe. Pov tifi!  
SANNTA  
Kifer to dir "pov tifi"?  
JANEGI  
So de ser finn gagn tou. Li li peyna nanye. So latet dir finn fer li perdi tou. Pov jab la!  
SANNTA  
Mo pa kwar li'nn perdi, Ma'. Mo pli sir se li ki finn gagn plis. Li'nn  gagn lamour, lamitie, respe, admirasion ...  
JANEGI  
Pa plen vant tousa.  
SANNTA  
Mamman 'Ma! To koz kouma bann dirizan San Frontier.  
JANEGI  
Mo bien kontan zot. Zot bann bon zanfan. Me mo pa sir mo bien konpran seki zot pe rode. Lesiel pou res 
lesiel, l ater pou res later.  
SANNTA  
Oke 'Ma pran gagne. Aster al repoz twa. Taler pou bize n apel dokter.  
JANEGI  
Ki ler li pe vini?  
SANNTA  
Kisannla?  
JANEGI  
Kisannla? Kisannla? ... Kordelia, koko!  
SANNTA  
Pou rezon sekirite personn pa kone. 'Ma, to finn bien  konpran ki fale pa to koz koze Kordelia ar personn. Fer 
koumadir to pa konn nanye.   
JANEGI  
Wi beti, mo pa pagli.  
 
145 
 SANNTA  
Aster mo'nn konpran kifer to pa finn marye. Tou pwenter sove telman to manz koko. Fouffff!  
JANEGI  
Sove? Ki to kone dan lamour, twa ? Personn pa finn sove. Mwa ki finn refiz les zot koste.  
SANNTA  
Me mo papa ti kos te net, li?  
JANEGI  
Li, li ti spesial.  
SANNTA  
'Ma, to pa pou dir mwa kisannla sa? Se mo drwa kone kisannla finn donn mwa lavi.  
JANEGI  
Kan so ler vini, mo pou dir twa mo  koko. La, mo lalev sele par enn promes.  
SANNTA  
To'ankor kontan li?  
JANEGI  
Ki to kwar, kouma zot sa? Sanz partner kouma sanz soulie.  
SANNTA  
Pa fasil ar twa 'Ma! ... Ale al repoze dan to lasam. ... Ale Ma -Ge-Ma!  
JANE GI  
To koz kouma zans bitasion ast er!  
SANNTA  
Normal Ma -Ge-Ma. Mo finn ne, grandi dan Tabisman Lir; mo finn gagn mo premie travay mem plas. Mem 
mo finn marye andeor, mo finn retourn travay laba ziska tabisman tom lor lapay. To trouve kifer mo pou res 
toultan tifi Ma -Ge-Ma?  
JANEGI  
To sir  mo pa kapav ed twa?  
SANNTA  
Ala to manz krann la. Ale, al dan lakwizinn, fer detrwa farata. To pou fer Kordelia bien plezir. (Janegi sorti. ... 
Telefonn sone. Sannta al reponn.)  
... Wi Kordi, to kapav vini. Mo mama pe fer farata pou twa. Non, ditou ... p eyna problem mo dir twa ... Ler ki 
to anvi. Salam! ... Taler nou zwenn.  
TABLO 19  
Dan enn kanpman delix lor enn ti lil lwen ar lakot. Edmon ek Goneril atab.  
EDMON  
Mo finn dir bann travayer retourn ater. Koumsa nou de, z is nou de, fer soley galoupe ek lanw it transpire. 
Chirz!  
GONERIL  
Chirz! ... Domaz Regann pa kapav get nou de ansam. ...  
EDMON  
Kikfwa li pe get nou ar laraz depi so kazot dan lanfer . (Kas enn gran riye.)  
... Ankor enpe sanpagn? ... Mo devid sa dan to ve r. ... Mo'al debous enn lot. Ki li ti dir twa avan li mor?  
GONERIL  
(Pa kapav tini so riye. )  San... Sanpagn la bon! .... (Trap so vant riye.)  Sanpagn la mari bon. ... Dan mo leker 
mo panse: pwazon la mari bon. (Toulede korde ar riye.)  ... Ase, to pou fer  mwa toufe.  
EDMON  
Bizen donn Risar  mem meksinn. Donn li so daway!  
GONERIL  
Difisil! ... Kifer to pa seye? ... Ant zom ... pli fasil ... mo kwar. Mwa, li pa'le get mo figir. Prezidan Repiblik San 
Frontier aster prefer ti garson. ... Mo pe bwar tro. ... Li perse sa ver la. Kouma to ranpli, li devide. ... Li bon 
146 
 sa sanpagn la. ... K ifer to get mwa ar sourir foutan. ... Vinn anbras mwa koko. ... Li bon sssssaaaaa ... 
Edmon? ... Salte! Verminn! Makro! (So latet tom lor latab.)  
EDMON  
Li bon sa sanpagn la! ( Enn riye jabolik .)  
GONERIL  
(Fer enn dernie zefor. Get Edmon ar laenn. Enn son degou sorti dan so labous.)  Houuun! ... Mo sir sanpagn 
la bon ... Regann ti ... dir ... mwa. (Li mor.)   
EDMON  
... To'nn trik mwa? Atann, to gete! (Li leve, maye tonbe, koumans kime ...)  AHHH! Kordelia, twa ki for.  (Li 
mor.)  
TABLO 20  
Kot Sannta. Lafen repa aswar. Tou dimoun atab. Ena Janegi, Sannta, mari Sannta (Ti -Zak), ek Kordelia.  
KORDELIA  
Mersi tantinn. Farata la ti bien bon. ... Si tou dimoun finn fini manze, les mo deservi, met lord dan lakwizinn.  
SANNTA  
Zordi non, kikfwa dim e. ... Ti -Zak, al get enn kou ki sa de ti jab la pe fer. Mo kwar mo'nn tann enn tapaz lao. 
(Ti-Zak sorti.)  ... Ala zot kontan twa Kordelia. Fer atansion, zot pou kol ar twa kouma lakol zak. Bann tirer 
plan sa.  
KORDELIA  
Mo konn debrouy e ar zot. ... Si mo kapav ede, pa ezite dir mwa. ... Tantinn, kifer ou trankil koumsa?  
JANEGI  
Enpe fatige, beti. ... Pagla pe donn nouvel lor to papa?  
KORDELIA  
Wi. Li touzour refiz koudme.  
JANEGI  
Enn latet dir sa!  
KORDELIA  
Ou konn li bien, non Tant inn?  
JANEGI  
Kifer to dir sa?  
KORDELIA  
Ou ti travay kot nou enn bon bout letan.  
JANEGI  
Mo ti zis enn servant. (Ti-Zak rantre.)  
TI-ZAK  
Zot dan profon somey. ... Finn bliye ferm lafnet; divan finn anvol rido; bat ar enn biblo ... pa grav! ... 
Kordelia , Rachel resanble twa, to kone. Drol sa!  
JANEGI  
Zanfan sa, zot figir sanz -sanze. Timama koumsa, timama lot manier. ... Gagn nouvel Jaysee? ... Enn bon 
garson sa! Mo ti konn so mama. Bon dimoun!  
SANNTA  
Aret fatig latet Kordelia, Ma -Ge-Ma!  
JANEGI  
Mo pa  kontan kan li koz manier bitasion.  
SANNTA  
Mo finn dir twa. Zanfan bitasion koz manier bitasion.  
KORDELIA  
Jaysee 'si koz koumsa. Li fier so aksan bitasion.  
 
 
147 
 SANNTA  
Dan sa douk kot tou dimoun ete bann tipti zafer vinn enportan. Enn pie dan enn lakrwaze , enn fler sezon ki 
fleri, enn zwazo ki revini ...  
KORDELIA  
... enn aksan ki anpes nou bliye nou lorizinn .. .  
SANNTA  
Samem.  
KORDELIA  
Tantinn, mo bizen dir ou enn gran bravo ek enn gran mersi. Ou finn reysi kot bann gran koko finn fel. Ou'nn 
konstrir enn fami ere. ... E zordi ou fami pe donn mwa sekirite ek konsolasion.  
JANEGI  
To'si to mo fami, beti. ... No u tou ki dan douk, nou dan mem fami.  
(Kikenn tap laport. ) 
TI-ZAK  
Salerla! Kisannla sa kapavet?  
(Kikenn tap laport pli for. ) 
Pasians! Mo vini la.  
(Ti-Zak al ouver laport. Pagla rantre. ) 
Pagla? ... Kot Bonom?  
PAGLA  
Li deor. Li malad, li bizen swen irzan.  
(Ti-Zak ek Pagla sorti. ) 
TABLO 21  
Dan enn gran orl vid ena enn tronn imans omilie. Lor tronn la Risar, Prezidan Ripiblik San Frontier, li kouma 
enn nen ridikil dan lemonn zean. Li met kankrela (redengot) e sapo -oform. Dan so likou ena enn lasenn an -
nor telman gro ek lour ki li kabose pou sarye li.  
RISAR (sante stil rap)   
Momem Zorro;  
Mera nam Rambo.  
Romeo mo ti kouzen,  
Mo papa enn zigolo,  
Mo granpe r enn zigoto.  
Alala bel -bel loyo!  
Alala bel -bel loyo!  
Alala bel -bel loyo!  
 
Mo'nn plen ar sapo -oform,  
Eta Gran Sef donn mwa'enn kouronn.  
Mo'nn fatige ar redengot,  
Ar redengot ek kankrela,  
Ar kankrela ek redengot.  
Silvouple, silvouple Gran Sef  
Donn mwa manto  lerwa, larenn;  
Sipa manto, sipa palto.  
 
Momem Zorro;  
Mera nam Rambo.  
Romeo mo ti kouzen,  
Mo papa enn zigolo,  
Mo granper enn zigoto.  
148 
 Alala bel -bel loyo!  
Alala bel -bel loyo!  
Alala bel -bel loyo!  
 
Mo gagn vomi ar repiblik;  
Mo'le pouvwar eternel.  
Sipa lanpir, sipa pli pir,  
Sipa rwayom, sipa lagom.  
Kifer mo pa vinn imortel,  
Eternel ek imorte l. 
Silvouple, silvouple Gran Sef  
Met mwa lor tronn Faraon.  
Mo fer gate ar Kleopat,  
Sipa Kleopat, sipa Kordelia.  
Kordelia!  
We!  
Met Kordelia dan mo arem,  
Met Kordelia dan mo ar em. 
 
Momem Zorro;  
Mera nam Rambo.  
Romeo mo ti kouzen,  
Mo papa enn zigolo,  
Mo granp er enn zigoto.  
Alala bel -bel loyo!  
Alala bel -bel loyo!  
Alala bel -bel loyo!  
 
Pouvwar, pouvwar li fatigan.  
Silvouple, silvouple Gran Sef  
Fer mwa vinn  
Anperer san lanpir;  
Monark  san size;  
Pedeze san biznes ...  
Pede, pede san so ze,  
Pede, pede san so ze.  
Enn kreatir diform rantre.  
Kouma to apele?  
KREATIR  
Moutatismoutanndis.  
RISAR  
Kifer to'nn deranz mwa?  
KREATIR  
Gran Sef Siprem dir ou li bizen ou. Degaze, li dir.Pa fer li perd i letan.  
Nou zom finn may lennmi nimero 1 ... samem ki dir lamour pli for  ...  mo kwar Jayday so nom ...  
RISAR  
Jaysee.  
 
 
 
149 
 KREATIR  
Samen. ... Gran Sef Siprem dir ki bizen montre li ki lamour enn envansion malsen pou fer dimoun bliye zot 
lentere. Li dan priz on. Bizen fer li konpran. Si li pa'le konpran ... fer li bliye so datdenesans . ... Degaze, 
degaze, li dir.  
RISAR  
Al touzour, mo vini la!  
Promosion, promosion!  
Ala bel -bel rekonpans.  
Ala mo vinn eternel ek imortel.  
Mo fer gate ar Kleopat,  
Sipa Kleopat, si pa Kordelia.  
Kordelia!  
We!  
Met Kordelia dan mo arem,  
Met Kordelia dan mo arem.  
(Li fer bann zes obsenn, li sorti. ) 
TABLO 22  
Dan lakaz Sannta.  
SANNTA  
'Maa! Al dormi enpe. Mo pou vey li. Tansion to'si to tom malad. ... Enn lanwit to'nn vey li. Peyna nanye to 
kapav fer. Bizen les meksinn la azir.  
JANEGI  
Pov jab la! Get ki so zanfan finn fer li devini. Dimoun pli ris finn vinn pli mizer.  
SANNTA  
Pa koz  koumsa 'Maa! Li ena boner. Otan dimoun pe okip li. ... Kordelia ki plis dan pens. ... Pa kone kot sa 
bann salte la finn kasiet Jaysee. Ki zot pe fer li? Pov Kordelia! Enn kote so papa bien fay; lot kote so bieneme 
anba kouto. ... Lor la li seropozitif. Li  bizen pran so meksinn rekta. Dan ki kalite lemonn nou pe viv?  
JANEGI  
Pov Gawtama!  
SANNTA  
Gawtama! To  apel li par so tinom?  
JANEGI  
Lontan li ti Komandan ... aster ... li ... li zis ... Gawtama.  
SANNTA  
Ale, al repoz enpe. Mo kwar to latet finn tro f atige.  
JANEGI  
To ena rezon mo kwar. ... Ler li leve, vinn apel mwa.  
SANNTA  
Dakor.  
TABLO 23  
Enn plas p iblik. Enn dimoun lor bisiklet rantre. Li kriye for, "Zot finn touy Jaysee!" Kouma zekler, enn trale 
dimoun lor bisiklet rantre dan tou direksion. Zot tou kriye ar laraz ek soufrans, "Zot finn touy Jaysee! Ayo 
Bondie, zot finn touy Jaysee." Bann siklis la okip lasenn ek oditoryom. Laklos bisiklet sone.  
TABLO 24  
Dan enn lasam dan lakaz Sannta. Lir lor lili, pe dormi drwat, so lizie ferme. J anegi akote li pe fer lapriyer. 
Apre enpe letan, Lir bouz so latet dousman, ouver so lizie, referm li ... reouver li. Ar  enn lavwa feb ek tranble -
tranble li sey dir detrwa mo.  
LIR  
Savedir mo'nn mor.  
 
150 
 JANEGI  
Eta pagla, aret radote!  
LIR  
Mo ti kone to t i pou dan paradi me mwa? Kouma dan Awara, to finn fer Bondie donn mwa enn seke.  
JANEGI  
To pli pagla ki pagla.  
LIR  
Savedir mo pa'nn mor?  
JANEGI  
To trouv verminn kreve twa!  
LIR  
Jany ... Sajani Koko. ... Mo kwar tomem sa, Jany ... mo Janegi.  
JANEGI  
Kouma to kone pa enn lot sa?  
LIR  
Peyna de kouma twa mo Jany. ... Kot mo ete alor? Si mo pa dan paradi, kot mo ete?  
JANEGI  
Dan lakaz mo ... to tifi. Tifi to pa kone.  
LIR  
Mo tifi?  ... Akoz sa ki to ti fonn san les okenn tras? ... Mo konn li?  
JANEGI  
To konn li me to pa konn li. Li konn twa me li pa konn twa.  
LIR  
To koze misterye. ... Kisannla sa?  
JANEGI  
Pli tar mo dir twa. ... To'ankor feb. ... Hen, bwar sa e dormi. (Li fer li bwar so meksinn)  ... Mo pa pou les twa 
sape, mo bonom. Mo met twa krent lor to lipie pou to amenn mwa legliz.  
LIR  
To finn pardonn mwa?  
JANEGI  
Non!  
LIR  
Kifer?  
JANEGI  
Kifer di mann pardon ? ... Lamour pa enn pese, mo zokris.  
LIR  
Ayo mo Janegi. ... Tou sa soufrans la akoz mwa? Akoz mwa nou'nn perdi tou.  
JANEGI  
Fode perdi pou gagne. Ale, repoz twa, mo fouka. Dormi!  
TABLO 25  
Mem plas ki Tablo 1 me pie boukie banane finn sek net.  Nek res zis enn bout so tron ki diboute kouma enn 
vie siko. Ler get bien pou trouv enn -de ti bourzon ki pe tir latet malgre detres toutotour. Lemonn finn vinn 
gri ek sek. Anplis enn freser anormal pe kay lapo dimoun. Lor de ros Radika ek Kaspalto pe asize . Toulede 
ramas lame, lipie pou sey sof zot lekor.  
RADIKA  
Sa freser la pa'le ale mem. ... Bann vie ek zanfan nepli pe kapav tini. Finn bizen ferm tou lekol. ... Ki pou ariv 
nou, Kaspalto?  
KASPALTO  
Zot bizen pran mo sofaz.  
 
151 
 RADIKA  
Telman to pran sofaz,  to lefwa finn vinn konpot. ... Tou finn kraze. ... Nou finn gagn sans. ... Kikfwa pa sans.  
KASPALTO  
Ki zafer?  
RADIKA  
To kwar nou'nn gagn sans?  
KASPALTO  
Kikfwa sans ... kikfwa malsans.  
RADIKA  
Pa sa do ta. ... Parfwa bann zafer arive ... nou pa gagn  enn konpran.  
 ... kifer? ... kifer? ... koumadir ... koumadir enn lame envizib pe tras sime.  
KASPALTO  
To trouve Radika, mwa mo pran de gorze daway ... tou vinn normal. Tou vinn kler. Peyna mister.  
RADIKA  
To vinn ar mwa?  
KASPALTO  
Kotsa?  
RADIKA  
Lakr wa Kordelia. ... Poz enn fler, enn ti brans, enn bren lerb ... seki gagne ... kot so lipie.  
KASPALTO  
Kiserti.  
RADIKA  
Bizen rapel ... Ler ti koulout enn inosan lor lakrwa ... akoz li ti enn militan  lamour ... larm ek disan ti 
melanze. Mama later ti revo lte. 
KASPALTO  
Yer sa, Radika. Nou get zordi.  
RADIKA  
San yer pa pou ena bon dime.  
(Enn tifi set -an rantre. Li apel Kordelia. ) 
KORDELIA  
Ma-Ge-Ma ...  
RADIKA  
Wi, mo koko Kordelia dou -dou-dou-siro.  
KORDELIA  
Papa dir twa ek Tonton vinn vit. Manze finn pa re. Tansion li fre.  
 
RIDO  
AVRIL 2003  
RETOURN KONTENI/ BACK TO CONTENTS  
 
